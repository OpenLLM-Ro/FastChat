{"question_id": 0, "answer_id": 0, "model_id": "gpt-4o", "choices": [{"index": 0, "turns": ["Textul corectat arată astfel: „Mă întâlnii într-una dintre zile cu miniștrii ale căror fapte au fost criticate chiar de către cei care nu și-au reînnoit angajamentele. Nu mi-i totuna să-i văd atacați pe miniștrii recent învestiți, deoarece știu că și-au adus contribuția la efortul nostru continuu. Altă dată vom fi mai atenți cu propriii noștri candidați și nu vom lăsa niciun ziarist să revină asupra deciziei luate de noi. Hotărârea de a-i exclude din partid pe acei membri care nu sunt agreați de către alegători poate avea un impact major asupra industriei petroliere.”"]}]}
{"question_id": 1, "answer_id": 1, "model_id": "gpt-4o", "choices": [{"index": 0, "turns": ["Antisocial pornește de la un eveniment real petrecut în Cluj-Napoca la mijlocul deceniului trecut: un grup de elevi dintr-un liceu de elită au făcut un grup secret pe o rețea de socializare în cadrul căruia au început să-și bârfească și să-și insulte profesorii. Însă profesorii au aflat de grup și au reușit să aibă acces la el, cu complicitatea unora dintre elevi. Drept urmare, informația de pe grup a devenit publică, iar profesorii i-au anunțat pe părinții elevilor și au început să discute despre posibile sancțiuni.\nAcesta este nucleul acțiunii, care se desfășoară în piesă pe trei planuri: al elevilor, al părinților și al profesorilor. Toate trei grupurile se află așezate la aceeași masă și discută pe rând, schimbându-și rolurile. Cu alte cuvinte, aceiași actori joacă, pe rând, rolul de profesor, părinte și elev. Acest lucru mi-a plăcut, pentru că mi se pare că imprimă dinamism piesei. Ce mi s-a mai părut apoi ingenios este că piesa a surprins diversitatea punctelor de vedere din fiecare grup. Nu există un model de elev, de părinte sau de profesor, toți gândesc diferit și aceasta conferă autenticitate piesei. \nCel mai important lucru este, însă, că regizorul nu pare să favorizeze niciunul dintre grupuri: fiecare dintre ele are dreptate în anumite privințe și se înșeală în altele. Elevii sunt adeseori violenți și obraznici, dar dincolo de aceste aparențe rămân niște tineri vulnerabili și singuri. Părinții se gândesc la viitorul copiilor lor, dar par să uite că experiențele neplăcute sunt acelea din care învățăm cel mai mult. Profesorii au dreptate să fie revoltați de jignirile elevilor, dar nu-și dau seama că sancțiunile dure nu sunt neapărat cele mai bune metode de a le îndrepta comportamentul. Prin urmare, Antisocial este o piesă care te pune mereu pe gânduri și aceasta a fost dintotdeauna una dintre trăsăturile teatrului de bună calitate. "]}]}
{"question_id": 2, "answer_id": 2, "model_id": "gpt-4o", "choices": [{"index": 0, "turns": ["Data viitoare când mai treci prin Brașov, faci o mare greșeală dacă nu te oprești măcar o dată și pe la restaurantul Sergiana Mureșenilor. E chiar în Centrul Vechi, lângă Hotel Aro, la giratoriul Strada Mureșenilor colț cu Bulevardul Eroilor, dar să nu crezi că e vreun local de fițe care te jecmănește. Prețurile sunt, recunosc, un pic peste medie, dar te asigur că mâncarea face toți banii! Meniul poate te va încurca la început, pentru că produsele sunt descrise într-o manieră amuzantă, de exemplu „Salată răsărită” sau „Bureți tocăniți”. Probabil că unii vor strâmba din nas, dar mie mi-a plăcut abordarea asta.\nÎn fine, eu am început cu o țuică de-aia curată, care te unge pe gât, apoi am băgat cu colegii la antreu niște vinete și fasole frecată cu ceapă. Ai numa’ grijă ca înainte să intri pe felurile principale să nu te îndopi cu pâine, cum am făcut eu, deși e fabuloasă și e greu să-i reziști. Oricum, la ciorbe am mers „clasic”, pe văcuță, deși colegii m-au asigurat că și ciorba de burtă și gulașul au fost excelente. La felul doi îți recomand ori niște cârnăciori, ori o tocană, n-ai cum să dai greș cu niciuna din ele. Doar că s-ar putea să fii nevoit să le împarți, că porțiile sunt foarte mari. La desert, poate, a fost singura dezamăgire, pentru că papanașii erau prăjiți, nu fierți. Însă ai de unde alege, clătitele sunt bune indiferent cu ce sunt umplute.\n"]}]}
{"question_id": 3, "answer_id": 3, "model_id": "gpt-4o", "choices": [{"index": 0, "turns": ["Dragul meu Mihai,\nNu-mi vine să cred că acest moment pe care nu mi l-am putut imagina vreodată va deveni în curând realitate. Mâine vei pleca la București ca să studiezi Dreptul. Zilele trecute ai avut parte de destulă smiorcăială din partea familiei, așa că am încercat să nu te mai stresez și eu. Dar până la urmă tot nu mă pot abține să-ți scriu aici măcar câteva sfaturi „bătrânești”.\nTotuși, înainte de orice sfat, vreau să-ți mai spun încă o dată cât de mândru sunt de tine. Ai absolvit cel mai bun liceu din Suceava, Colegiul Național „Ștefan cel Mare”, cu o medie de invidiat, cu care ai fi putut intra la numeroase universități din străinătate. Însă, spre deosebire de mulți dintre colegii tăi, ai ales să rămâi în România și asta arată deja că ai un caracter puternic.\nDe altfel, acesta este primul lucru pe care vreau să-l subliniez: vei merge într-un altfel de mediu, mult mai competitiv, cu oameni foarte buni, în care diferența o va face de multe nu inteligența, ci tăria de caracter. Sper să rămâi aceeași persoană morală care ai devenit în ultimii ani și să nu renunți la niciunul din principiile tale.\nPe de altă parte, să nu privești nici prea mult în urmă. Lucrurile se vor schimba în multe privințe în viața ta, dar schimbarea este de cele mai multe ori un lucru bun. Nu te aștepta ca lucrurile să fie ca în liceu și bucură-te de experiențele noi pe care ți le va aduce facultatea.\nNu în ultimul rând, să nu uiți că prietenii vin și se duc, dar noi vom rămâne mereu familia ta. Să nu-ți fie rușine să ne ceri ajutorul la greu, pentru că ți-l vom oferi cu bucurie și cu toată dragostea noastră, la fel ca până acum.\nCu încredere și mândrie,\nTata\n"]}]}
{"question_id": 4, "answer_id": 4, "model_id": "gpt-4o", "choices": [{"index": 0, "turns": ["Stimate Domnule Manager,\nPrin prezenta vă rog să-mi aprobați acordarea de sprijin logistic și financiar pentru organizarea unei petreceri cu ocazia zilei de 8 Martie. În mod concret, e vorba despre aprobarea de a folosi în acest sens spațiul Sălii de Conferințe din sediul nostru central în data de 8 martie, între orele 14.00 și 18.00, precum și alocarea unui buget de 5.000 de lei din fondul de protocol al companiei pentru cheltuieli de catering (gustări, băuturi non-alcoolice și șampanie). \nBugetul solicitat a fost calculat estimând participarea la eveniment a 50 de persoane, adică a celor mai mulți dintre angajații filialei noastre. Aceștia vor avea pe data de 8 martie un program mai redus (de la 8.00 la 14.00), rămânând apoi la latitudinea lor cât timp vor sta la petrecere. Menționez că la finalul petrecerii angajații vor rearanja Sala de Conferințe așa cum este acum și vor face curățenie în spațiul respectiv, astfel încât nu este nevoie de alocarea de personal pentru aceasta.\nMotivele pentru care consider că ar trebui să luați în considerare solicitarea de față țin nu numai de posibilitatea de a le transmite astfel colegilor (și mai ales colegelor) un semnal de apreciere colectivă din partea managementului, dar și de rațiuni mai pragmatice, precum oportunitatea consolidării relațiilor personale între angajații filialei și creșterea atașamentului și a sentimentului de loialitate față de companie. După cum au arătat numeroase sondaje, un angajat care se simte apreciat de superiorii săi dă dovadă în majoritatea cazurilor de o eficiență superioară la locul de muncă. Prin urmare, consider că este în interesul filialei să organizeze acest eveniment.\nCu stimă,\nUn angajat \n"]}]}
{"question_id": 5, "answer_id": 5, "model_id": "gpt-4o", "choices": [{"index": 0, "turns": ["Ca orice om, cred că am o fire mult mai complexă pentru ca să mă definească o singură trăsătură de caracter. Îmi place să cred despre mine că sunt o persoană optimistă, sociabilă, amuzantă, energică, altruistă și cu multe alte trăsături care mă definesc. Dacă ar fi, totuși, să aleg una singură, deși mi-e foarte greu, aceasta ar fi sociabilitatea. Sunt o persoană sociabilă, interacționez ușor cu toată lumea, îmi fac ușor prieteni noi și depășesc cu ușurință orice bariere de vârstă, sex, statut social sau chiar de limbă atunci când vreau să comunic cu oamenii.\nEvident, cred că această trăsătură a mea este o calitate, nu un defect. Și nu spun asta doar pentru că așa îmi place mie să cred. Prietenii mei mă laudă adesea pentru că răspândesc în jurul meu relaxare și bună dispoziție, pentru că știu să aplanez conflictele și pentru că îi ajut să iasă din situații în care se simt uneori inconfortabil. Și fac asta - mi se spune, dar o simt și eu - într-un mod cât se poate de firesc, în care nimeni din cei cu care interacționez nu se simte fustrat, păcălit, complexat sau jenat. \nRecunosc că sunt și momente în care îmi dau seama că sociabilitatea mea poate deveni o capcană. Tot încercând să-i mulțumesc pe toți, să nu supăr pe nimeni și să-mi păstrez mai departe imaginea pe care și-au făcut-o și pe care o așteaptă ceilalți de la mine, ajung să mă întreb uneori ce îmi mai rămâne mie după toate aceste interacțiuni. Ba chiar mă întreb dacă nu sunt situații la care am renunțat la părerile și valorile mele pentru binele celorlalți. Totuși, nu pot spune că regret vreodată unele dintre deciziile pe care le-am luat: asta sunt eu și mă simt bine cu mine doar în mijlocul celorlalți. Nu m-aș vedea niciodată în izolare sau în singurătate doar pentru că a trebuit să le mai cedez din dorințele și lucrurile mele și altora. În definitiv, asta facem cu toții, fie că o recunoaștem sau nu.\n"]}]}
{"question_id": 6, "answer_id": 6, "model_id": "gpt-4o", "choices": [{"index": 0, "turns": ["Cred că persoana cu care aș vrea cel mai mult să iau prânzul ar fi aceea de la care cred că aș avea cel mai mult de învățat: Albert Einstein. Mi s-ar părea fascinant să pot sta la povești cu cineva care a schimbat într-un mod atât de fundamental înțelegerea noastră despre univers și care a dus mai departe progresul științific într-un domeniu atât de dificil precum fizica teoretică. Toate anecdotele pe care le-am auzit sau citit despre Einstein mi-au creat portretul unui om care, deși extraordinar de inteligent și de talentat, nu a încetat niciodată să fie modest și răbdător cu cei din jur. Fiindcă a fost nu numai un fizician de geniu, ci și un foarte bun pedagog, i-aș pune o mulțime de întrebări cu privire la natura duală a luminii – ca particulă și ca undă –, despre posibilitatea călătoriei în timp, dar mai ales despre întâlnirile și prieteniile intelectuale pe care le-a întreținut de-a lungul timpului cu mari personalități politice și artistice, precum Winston Churchill, Upton Sinclair, Charlie Chaplin și Mahatma Gandhi, de care l-a apropiat nu numai inteligența sa înnăscută, ci și preocuparea pentru pacifism și întrebuințarea în scopuri pașnice a noilor descoperiri precum fisiunea nucleară și fizica atomică. Mai mult decât atât, mi-ar plăcea să-l aud vorbind despre pasiunea lui pentru muzică, fiindcă mi se pare că e un aspect al biografiei lui care nu primește suficientă atenție, și despre felul în care muzica și știința se completează. L-aș întreba despre compozitorii preferați și despre piesele pe care îi plăcea cel mai mult să le interpreteze la vioară. ​​Cred că ar fi o experiență nemaipomenită să port o conversație cu una dintre cele mai strălucite minți ale secolului al XX-lea și sunt convins că m-aș ridica de la masă mai inteligent și mai empatic."]}]}
{"question_id": 7, "answer_id": 7, "model_id": "gpt-4o", "choices": [{"index": 0, "turns": ["Sunt puține lucrurile pe care am visat dintotdeauna să le fac. De obicei, prefer să-mi petrec timpul liber de unul singur, în compania cărților. Însă un lucru la care multă lume visează, dar pe care puțini ajung să îl facă sunt scufundările în largul mării. Ideea de a putea observa îndeaproape viața subacvatică în mediul ei natural, de a vedea recifurile, de a te imersa în liniștea profundă a unei întregi lumi ascunse privirii noastre mă fascinează. Din păcate, însă, nu am avut încă ocazia de a merge într-o astfel de expediție din diferite motive. O ședință de scufundări în largul mării e foarte costisitoare, astfel încât doar un număr redus de persoane și-o pot permite; în plus, un alt factor care face o asemenea expediție prohibitiv de scumpă pentru mine este că la litoralul Mării Negre, unde părinții mei își petrec concediile, acest tip de turism nu s-a dezvoltat suficient. Apoi, există mereu un element de imprevizibil și chiar de pericol într-o astfel de expediție. Totul, de la costumul de scafandri la tubul de oxigen și la barca ce vă transportă pe tine și pe scafandrul profesionist în larg, poate da greș, ceea ce face din scufundări un domeniu destinat mai degrabă celor temerari. Prin urmare, aceste motive explică de ce nu mi-am realizat până acum visul de a face scufundări în larg."]}]}
{"question_id": 8, "answer_id": 8, "model_id": "gpt-4o", "choices": [{"index": 0, "turns": ["Unul dintre cele mai jenante episoade din viața mea s-a petrecut în vacanța de vară dintre clasa a doua și a treia. Părinții mă lăsaseră la bunici în Luduș, un orășel străbătut de râul Mureș și cu o bogată, dar de mult apusă activitate industrială. Bunicii mei locuiau într-un apartament dintr-un complex de blocuri muncitorești cu patru etaje, unde toată lumea cunoștea pe toată lumea, nicio mișcare nu scăpa neobservată și țipetele copiilor se auzeau în timpul verii până târziu în noapte. Tocmai din acest motiv, grupurile de joacă erau mereu formate din mai mult sau mai puțin aceleași persoane, iar eu mă îndrăgostisem de o fată, Alexandra, cu 3-4 ani mai în vârstă decât mine. În spatele unuia dintre blocuri, cu intrare dinspre drumul național care taie orașul în două, se afla un loc de joacă cu hinte, leagăne, gropi cu nisip, tobogane și altele. Într-o seară, când toți copiii erau la joacă în parc și toți adolescenții, printre care și Alexandra, stăteau la povești pe una dintre băncile parcului, am decis să mă sui în picioare pe hintă ca să o impresionez. Am rugat un prieten să mă suspende cu picioarele în aer, însă când am încercat să mă proptesc în bara de metal ca să mă ridic, unul dintre șuruburile în care era fixat scaunul hintei mi-a agățat pantalonii. M-am dezechilibrat și am căzut, rămânând suspendat în aer, agățat de hintă în pantalonii franjuri și cu chiloții la vedere, în văzul și în râsul tuturor copiilor, chiar și al Alexandrei, dar și al vecinilor care se bucurau de răcoarea serii în balcoane. Îmi amintesc acum cu un zâmbet de acest episod, însă atunci îmi venea să intru în pământ de rușine, iar drumul printre blocuri înapoi acasă a fost cel mai umilitor din viața mea."]}]}
{"question_id": 9, "answer_id": 9, "model_id": "gpt-4o", "choices": [{"index": 0, "turns": ["PROCES-VERBAL \nîncheiat azi, 01.06.2024, \nîn localitatea Cluj-Napoca, Jud. Cluj, \n\nîntre Andrei Popescu, domiciliat în localitatea Cluj-Napoca, în calitate de PĂGUBIT\nȘI\nAdrian Ionescu, domiciliat în localitatea Cluj-Napoca, în calitate de VINOVAT,\n \ncu ocazia constatării evenimentului produs din vina numitului Adrian Ionescu, respectiv: \nLa data de 01.06.2024, numitul Adrian Ionescu, încadrat pe banda 1 de mers pe o stradă din localitatea Cluj-Napoca, a schimbat banda pentru încadrare la stânga fără să se asigure în prealabil și lovind în partea din dreapta mașina numitului păgubit Andrei Popescu, care circula regulamentar pe banda 2. În urma coliziunii, mașina păgubitului a fost împinsă pe banda 3 și avariată, iar traficul pe una dintre direcțiile drumului a fost întrerupt timp de o oră, până la sosirea poliției rutiere și a unei platforme pentru eliberarea traficului. \nDocumente anexate: Lista pagubelor înregistrare de VINOVAT, respectiv PĂGUBIT; fotografii cu poziția mașinilor la momentul constatării accidentului, precum și a pagubelor înregistrate de cele două mașini; actele de identificare ale persoanelor și vehiculelor implicate (acte de identitate, buletine, taloane și carnete de conducere); asigurările RCA ale celor doi șoferi; o schiță a accidentului.\nSemnături:\nAndrei Popescu\nAdrian Ionescu\nMartori\n"]}]}
{"question_id": 10, "answer_id": 10, "model_id": "gpt-4o", "choices": [{"index": 0, "turns": ["O fată\n\n\nCând, iată, vine toamna-ngândurată\nȘi în fereastră bate aprigă furtuna\nDin spate-mi pune peste față mâna\nCu pașii moi o prea frumoasă fată.\n \nO văd aievea făr’ să-ntorc privirea\nCum ștrengărește zâmbetul și-l ține\nCu un suspin în fața umbrei care vine\nSă stingă brusc și dureros iubirea.\n \nCu buze uzi pe sticlă, ploaia\nSe tulbură de umbra-ntunecată\nȘi-n lumânări se stâmpără văpaia.\n \nO, lasă-ți palma caldă-acolo, fată,\nSă nu-mi mai ude lacrimile foaia\nȘi umbra-n geam în veci să bată.\n"]}]}
{"question_id": 11, "answer_id": 11, "model_id": "gpt-4o", "choices": [{"index": 0, "turns": ["Dragi copii, astăzi vom învăța să scriem litera „O”. E o literă foarte ușoară, care seamănă cu un cerc. Ați mai făcut cercuri, nu-i așa? De fiecare dată când ați desenat un om, capul lui era un cerc în care ați desenat două cercuri mai mici, ochii, și o linie sub ele, cu vârfurile în sus, adică gura. Uite, am aici două gogoși, una cu ciocolată și una cu cremă de oreo, dar nu contează cu ce sunt. Sunt amândouă rotunde și au o gaură în mijloc. Acum hai să zicem cu toții: „O”. Perfect. Acum iau gogoșile cu gaura îndreptată spre voi, să o vedeți, și le strâng pe ambele ușor la mijloc. Vedeți cum cercul a devenit un oval? Așa trebuie să arate și „O”-urile noastre. Haideți acum să le desenăm! În plus, când deschidem gura să spunem sunetul „Oooo”, gura noastră se deschide și ea în forma unui „O”. E aceeași formă pe care o au și unele acadele! Dar să lăsăm deocamdată acadelele. Haideți să facem cu toții un „O” frumos și apoi o să împărțim gogoșile între noi!"]}]}
{"question_id": 12, "answer_id": 12, "model_id": "gpt-4o", "choices": [{"index": 0, "turns": ["Dragi surori vitrege, drept să vă spun, nu știu de ce avem discuția asta. A fost minunat să dansez cu Prințul, care e un bărbat foarte frumos, ați văzut și voi, și absolut fermecător pe deasupra. Chiar și voi arătați extraordinar la bal, ca de altfel toată lumea. Au fost trei seri minunate. Însă, știți, pantoful pe care prințul l-a găsit pe treptele palatului și căruia îi caută acum proprietara e al meu. Înainte să tăbărâți pe mine cu întrebările, dragi surori vitrege, ascultați-mă până la capăt. Nu o zic cu răutate, dar mi-e foarte clar că nu-mi veți putea accepta vreodată punctul de vedere. Aceste trei zile de bal m-au făcut să-mi dau seama că toate decorurile acelea somptuoase, tot luxul palatului, toată frumusețea aceea nu înseamnă, în fond, nimic. Mult mai mult decât toată viața de huzur pe care mi-o promite căsătoria cu Prințul contează bunătatea lui, generozitatea lui și felul în care îi tratează pe cei de la care nu are nimic de câștigat: animalele de la curte și supușii lui cei mai vulnerabili. Cum ar fi dacă, aflând cum v-ați comportat cu mine, noul meu soț v-ar goni din regat? Prinți bogați, temuți și puternici sunt pe toate meleagurile, dar pe prinții buni la suflet îi numeri pe degete. De aceea, nu voi accepta niciodată ca prințul să-mi potrivească pantoful, chiar dacă se va potrivi perfect. Voi începe o discuție cu el și apoi vom vedea unde merg lucrurile: se va îndrăgosti de mine așa cum sunt eu, fără pantofi, sau mă va ignora și-și va vedea mai departe de căutarea lui fără sens."]}]}
{"question_id": 13, "answer_id": 13, "model_id": "gpt-4o", "choices": [{"index": 0, "turns": ["Compatrioți, prieteni, tovarăși de suferință și de speranțe,\nAu trecut mai bine de doi ani de la invazia brutală și neprovocată a Rusiei asupra poporului nostru pașnic. Între timp, am ajuns să ne confruntăm cu un adversar mai puternic decât orice ne-am fi putut imagina vreodată. Dar vreau să vă reamintesc că nu dimensiunea sau tehnologia unei armate e aceea care determină rezultatul unui război; este inima, spiritul și hotărârea neclintită a celor care luptă.           \nȘi dați-mi voie să vă reamintesc: noi nu luptăm pentru noi înșine, ci luptăm pentru viețile și libertatea mamelor, fiilor, soțiilor noastre și ale camarazilor noștri de luptă; luptăm pentru demnitatea unui popor independent, suveran și european; luptăm, până la urmă, pentru întreaga omenire liberă, inclusiv pentru copiii noștri și copiii copiilor noștri. Atacul lui Putin asupra noastră nu are nicio justificare dincolo de o dorință vană de furt și de expansiune teritorială, dar pentru noi e în joc însăși supraviețuirea noastră ca popor. Rusia are mai multe resurse militare și e în superioritate numerică, sigur, dar nu va avea niciodată ceea ce avem noi: o voință de neclintit și o cauză pentru care merită să luptăm.\nDupă ce praful se va așeza peste ruine, așa cum s-a așezat și peste ruinele celui de-al Doilea Război Mondial, după ce ultimul bloc și monument al identității ucrainiene va fi bombardat, din ele va renaște o națiune nouă, cu puternică și triumfătoare. Când copiii noștri vor citi despre acest război, nu le vor mai trebui basme și epopei, pentru că vor vedea că părinții și bunicii lor au fost niște eroi mai puternici decât aceia din Antichitate. Luptați nu pentru mituri și legende, ci pentru copiii noștri care le vor citi și le vor povesti mai departe!\n"]}]}
{"question_id": 14, "answer_id": 14, "model_id": "gpt-4o", "choices": [{"index": 0, "turns": ["Noul meu album e locul unde muzica întâlnește emoția dură, fără filtru și fără perdea. E locul în care vei afla cum se simte să fii în locul meu, cum e să te trezești dimineața și primul tău gând să fie următorul hit. Nu e doar o colecție de melodii, ci e o călătorie prin suișurile și coborâșurile dependenței. Melodiile ating toate stările posibile și imposibile din acel rollercoaster de emoții, de la mâinile tremurătoare care se liniștesc doar după ce tragi până la liniștea profundă pe care o găsești doar când, 16 ore mai târziu, te lași extenuat pe o canapea și te trezesc prietenii. Nu e o viață pe care mi-o mai doresc, dar muzica din acea perioadă – acest album – e cea mai bună pe care am creat-o vreodată. O explozie creativă pe care am declanșat-o cu droguri și care aproape m-a distrus în totalitate, dar care a rezultat în aceste zece melodii care cred că vor vorbi oricui se află sau s-a aflat vreodată în aceeași situație ca a mea. Versurile exprimă nu doar adrenalina drogului, cât și solidaritatea, înțelegerea și vindecarea, importanța prietenilor la „bine”, pe culmile adicției, dar mai ales la „rău”, când încerci să te ridici și să mergi mai departe. Mă bucur că am reușit să finalizez acest proiect și că am scăpat cu viață din vârtejul dependenței, ceea ce îi încurajez pe toți să facă. Chiar sper ca albumul meu să ajute pe oricine are nevoie de un brânci pe calea recuperării."]}]}
{"question_id": 15, "answer_id": 15, "model_id": "gpt-4o", "choices": [{"index": 0, "turns": ["Îmi dau seama că poate nu sunt eu în măsură să-ți dau sfaturi cum să-ți faci treaba și că meseria ta nu e una ușoară, așa că nu voi porni de la poziția mea de manager și folosind argumentul, altfel cam penibil, al autorității. Știu că am trecut printr-o perioadă aglomerată și că am fost cu toții copleșiți de volumul de muncă. Cred că o comunicare deschisă și o bună înțelegere între diferitele departamente ale acestui magazin sunt esențiale ca să avem un loc de muncă sănătos și eficient, și de aceea țin să-ți spun următoarele lucruri: ca responsabil cu curățenia, ești un element absolut esențial pentru funcționarea magazinului nostru. Pe scurt, fără tine nu putem deschide magazinul dimineața și nici nu putem să-l ținem deschis toată ziua. Dacă eu lipsesc într-o zi s-ar putea ca nimeni să nu observe asta. Dar fără tine și fără casieri ar trebui să tragem obloanele. Ca să-ți spun în alte cuvinte: avem nevoie de eficiența ta ca să ne desfășurăm cum trebuie activitatea și pentru ca oamenii să intre cu plăcere în magazin. Știm amândoi că prima impresie atunci când intri undeva este cea mai importantă și că lumea nu va mai călca a doua oară unde găsește mizerie și dezordine. Poate că nu ți s-a mai spus până acum, dar te asigur că munca ta este prețuită așa cum trebuie și că voi face totul pentru ca și colegii să-ți arate asta. Așa că și tu va trebui să tragi un pic mai mult, ok?"]}]}
{"question_id": 16, "answer_id": 16, "model_id": "gpt-4o", "choices": [{"index": 0, "turns": ["Cred că toată lumea visează să primească la un moment dat o moștenire considerabilă, chiar dacă din varii motive nu toți ar mărturisi asta. Unii consideră că banii care nu provin din muncă sunt „blestemați” și că vor fi inevitabil risipiți sau furați. Eu nu sunt de aceeași părere. Dimpotrivă, în contextul economic actual, cu inflația galopantă care diminuează pe zi ce trece chiar și cele mai solide economii europene, cu atât mai mult a României, o astfel de moștenire neașteptată mi-ar rezolva multe probleme, permițându-mi să duc o viață decentă, poate chiar una peste pragul confortului. Însă tocmai datorită superstiției pe care am amintit-o și care este adânc înrădăcinată în mintea românilor, cred că primul lucru pe care l-aș face ar fi să creez un fond de economii la termen cu jumătate din suma moștenită. Fondurile la termen cu dobândă cumulativă, chiar dacă nu sunt extraordinar de profitabile, promit un venit constant, care se va adăuga dobânzilor pe care le voi primi în fiecare lună din conturile bancare obișnuite. Prin urmare, primul lucru pe care l-aș face dacă aș primi o sumă care mi-ar permite să nu mai muncesc niciodată ar fi să mă asigur că chiar nu va mai fi nevoie să muncesc vreodată."]}]}
{"question_id": 17, "answer_id": 17, "model_id": "gpt-4o", "choices": [{"index": 0, "turns": ["Moralitatea e o chestiune extrem de subiectivă. Ancorată într-un sentiment religios sau provenită dintr-un sentiment înnăscut de justiție socială, ea cunoaște diferite influențe fundamentale, precum cultura, educația sau experiențele de viață ale unei persoane. De aceea, consider că nimeni nu e îndreptățit să-i judece pe ceilalți dintr-o poziție de superioritate morală și fără a le înțelege motivațiile, deși cred că există anumite acțiuni general sancționabile. În opinia mea, furtul este un lucru greșit, dar este important să aducem în discuție și niște nuanțe: fără ca furtul să devină prin aceasta justificabil moral, există o diferență enormă între a fura de la o bancă și a fura de la o bătrână săracă și neputincioasă. O bancă este o instituție, și nu o persoană, iar banii furați sunt asigurați, astfel că furtul dintr-o bancă nu rănește în mod direct pe nimeni. Pe de altă parte, demersurile de tip haiducesc, indiferent cât de nobile ar fi în intenția lor, reprezintă o ilegalitate și ar trebui pedepsite. Fără a cunoaște în detaliu contextul, e imposibil să ne dăm seama dacă orfelinatul care primește neașteptata donație chiar are nevoie de acei bani sau dacă directorul îi va cheltui în mod onest și eficient în beneficiul orfanilor. În plus, refuzul de a denunța o ilegalitate la care am fost martor mă va face complice la ea. Consider că nu putem să devenim arbitri morali fără a cunoaște întreaga situație și că, în general, scopul nu scuză mijloacele. De aceea, decizia mea va fi de a-l denunța pe autorul furtului. "]}]}
{"question_id": 18, "answer_id": 18, "model_id": "gpt-4o", "choices": [{"index": 0, "turns": ["Întrebarea pe care mă aștept să mi-o adreseze un candidat ideal este: „Ce sfat îmi dai pentru ca să motivez cât mai bine angajații companiei?” Adică ea sau el (candidata sau candidatul) să mă întrebe pe mine, directorul general și examinatorul, acest lucru. Pare cam complicat, dar în realitate nu este astfel. De ce spun asta: voi elimina de la bun început orice întrebare care nu are legătură cu specificul postului la concurs, pentru că nu mă interesează persoanele în cauză decât ca posibili angajați. Apoi, voi elimina și întrebările prin care mi s-ar cere despre angajații companiei date pe care candidații ar putea să le obțină din alte surse. Mi s-ar părea pur și simplu o pierdere de timp (și al lor, dar mai ales al meu) să mi se ceară niște informații care le sunt accesibile. În schimb, întrebarea de mai sus ar dovedi nu numai preocupare față de problemă, dar și inteligență în încercarea de a o rezolva. Preocupare, pentru că întrebarea numește problema însăși. Inteligență, pentru că în acest fel candidații ar profita de situația atipică în care se află pentru a obține de la mine un punct de vedere asupra situației pe care nu ar mai avea ocazia să-l afle altfel (cred că putem cădea de acord că, odată angajați, ar fi absurd ca ei să-mi ceară mie tocmai soluția pe care eu pretind să mi-o ofere). Nu spun că până la urmă angajații ar trebui să și urmeze punctul meu de vedere. Poate că vor găsi ei soluții mai creative. Însă cu siguranță că mi-ar demonstra astfel că sunt calificați din toate punctele de vedere pentru postul scos la concurs."]}]}
{"question_id": 19, "answer_id": 19, "model_id": "gpt-4o", "choices": [{"index": 0, "turns": ["O pisică în București are o viață foarte bună. Mă culc unde vreau, mă plimb pe unde vreau, ’m-iau tot ce vreau. E orașul meu. Cea mai splendidă zi din viața mea (dintr-una din ele, a treia, pe prima am pierdut-o pe Lipscani în dugheana unui pantofar - ce să fac dacă otrava de șobolani miroase așa bine? Pe a doua am pierdut-o dormind pe-afară iarna – grea iarna din 2005, miau miau, făcut covrig, trezit mort. Enfin…), cea mai faină zi din viața mea a fost când, într-o noapte friguroasă de vineri – februarie, zloată, nici câinii să nu-i scoți – nu știu cum m-am strecurat pe o alee dosnică și, simțind miros de bunătățuri și de căldură, m-am învârtit până am dat de o fereastră deschisă, pe care cu chiu, cu vai am și intrat. Mirosea – cum să zic? – cum miroase paradisul, dar eram prea obosit să explorez, așa că am găsit un calorifer cum îmi place mie – incandescent, și-am luat somn imediat, somn dulce de cotoi. M-am trezit într-o măcelărie, dintre toate locurile. Și dă-i și mănâncă și dormi și dă-i și dormi și mănâncă. Ce mai, viață de câine. Ziua soare cu dinți, somn în vitrină, cărniță să te saturi și un pulovăr uitat pe un spătar de scaun – să ne mai exersăm și gheruțele. Alt fel de-a mai lungi cea mai frumoasă zi, vorba poetului: noaptea căldură, miau miau, făcut plăcintă, trezit dospit. Și tot așa până luni dimineață, la deschiderea prăvăliei. Dar și cotoiul a văzut multe la viețile lui și știe că nu-i a glumă cu măcelarii. Am șters-o duminică seara, că altfel nu mai apucam să spun povestea asta. O pisică în București – mai ales una șmecheră, ca mine – are o viață foarte bună…"]}]}
{"question_id": 20, "answer_id": 20, "model_id": "gpt-4o", "choices": [{"index": 0, "turns": ["Transilvania a fost întotdeauna un pământ românesc. Încă de la formarea poporului român el a fost majoritar pe acest teritoriu, indiferent cine a deținut puterea politică. Este și acum, prin urmare este perfect legitim ca Transilvania să facă parte din România. Orice alternativă la această realitate statală este nu doar ilegitimă, dar și inutilă, atâta timp cât, în conformitate cu normele europene, statul român le oferă tuturor minorităților naționale de pe teritoriul său dreptul de a-și utiliza propria limbă inclusiv în anumite comunicări cu caracter administrativ. În plus, pe lângă argumentul etnolingvistic și cel politico-administrativ, trebuie luat în calcul și un factor pragmatic: în ultimii 100 de ani, de când Transilvania a făcut parte din statul român (cu o mică excepție de 4 ani), între populațiile care locuiesc acest teritoriu s-a creat un echilibru care ar fi riscant sau chiar imprudent să fie bulversat prin modificări teritoriale. Orice schimbări de natură politico-administrativă ar alimenta de ambele părți frustrări și resentimente, riscând să conducă în cele din urmă la conflicte armate. Prin urmare, din motivele prezentate mai sus, România are dreptul să guverneze Transilvania și ar fi indezirabil ca această stare de fapt să se schimbe într-un fel în viitorul apropiat."]}]}
{"question_id": 21, "answer_id": 21, "model_id": "gpt-4o", "choices": [{"index": 0, "turns": ["Transilvania reprezintă din multe puncte de vedere o problemă complexă, care nu poate fi soluționată în mod satisfăcător prin decizii radicale, ci prin tact și înțelegere. Premisa de la care ar trebui pornit este aceea a autodeterminării, în sensul că fiecare populație care locuiește un anumit teritoriu ar trebui să decidă - ea și numai ea! - asupra formei și modului în care să fie guvernată. Existența unei majorități etnice într-o regiune nu ar trebui să reducă la tăcere sau să marginalizeze vocea și voința altor grupuri etnice. Iar aceste minorități nu ar trebui integrate forțat într-un stat național care include teritorii cu care nu au avut prea multe în comun de-a lungul istoriei. În orice caz, argumentul principal al pledoariei de față este că Transilvania reprezintă un teritoriu multinațional și multicultural, care ar trebui să se autoguverneze sub forma unui stat federal. Iar în acest stat reprezentarea ar trebui să țină cont de opțiunile proporționale ale fiecărui grup etnic. Nu contestă nimeni faptul că românii sunt astăzi majoritari în Transilvania. Însă o populație care reprezintă 17% din locuitorii unei regiuni (maghiarii) nu pot fi considerați o „minoritate”, ci una dintre națiunile de bază ale unui stat multinațional, cum ar trebui să devină Transilvania. Nu există niciun drept „istoric” al României asupra Transilvaniei: până în 1918, România nu a deținut niciodată această provincie, iar în acel an a anexat-o fără a supune această decizie vreunui referendum, după cum nu a făcut-o nici de atunci încoace. Prin urmare, ideea Transilvaniei ca stat federal și multinațional ar corespunde atât istoriei acestui loc, cât și realităților actuale."]}]}
{"question_id": 22, "answer_id": 22, "model_id": "gpt-4o", "choices": [{"index": 0, "turns": ["Până acum ai văzut și tu că oamenii sunt diferiți, întâmpină tot felul de greutăți și au tot felul de supărări, chiar dacă uneori încearcă să le ascundă. De aceea, e bine să vorbești și să te porți frumos cu toată lumea. Oamenii care au trăit de mult timp în zonele ale Pământului unde soarele bate mai puternic au pielea mai închisă la culoare. Oamenii care au crescut în zone mai reci au pielea mai albă. Însă asta nu înseamnă că unii sunt mai buni sau mai răi decât alții. Sigur, există oameni mai buni și oameni mai răi. Dar nu culoarea pielii și dumnezeul în care cred îi fac astfel, ci faptele lor. E bine să ții minte că un băiat care se află un cărucior cu rotile sau o fată care nu se poate concentra la școală nu sunt prin asta răi, la fel cum persoanele care sunt perfect sănătoase nu sunt neapărat bune. Gândește-te că nici tu nu ești cea mai înaltă persoană din clasă. Oare cum te-ai simți dacă toți cei care sunt mai înalți ca tine s-ar purta dintr-o dată urât cu tine, doar din cauza înălțimii? Cred că ar fi foarte dureros, mai ales că nici nu poți crește peste noapte, ca să fii de înălțimea lor. S-ar putea să nu-i ajungi niciodată pe unii dintre ei la înălțime. La fel, e bine ca nici tu să nu te porți urât cu alți oameni doar pentru că au altă culoare a pielii, vorbesc altă limbă decât tine sau au probleme de sănătate. Cel mai bine ar fi să-ți păstrezi mintea deschisă, să cunoști oamenii și abia după să decizi cum te porți cu fiecare din ei. Cred că asta aștepți și tu de la cei din jurul tău, la urma urmei."]}]}
{"question_id": 23, "answer_id": 23, "model_id": "gpt-4o", "choices": [{"index": 0, "turns": ["Mă adresez vouă, tinerilor români, care aveți acum șansa să faceți istorie! Orice vot exprimat înseamnă manifestarea unui interes pentru viața și bunăstarea “cetății”. Sunt convins că tinerii din România au preocupări și interese care se suprapun parțial cu cele ale tinerilor din restul Europei, precum educația, schimbările climatice, justiția socială, dar și o serie de interese specifice zonei central și sud-est europene, precum migrația, dezechilibrele economice față de restul Europei și conflictele militare care amenință regiunea. Votul vostru la alegerile locale, naționale și europarlamentare poate aduce schimbări reale în politicile care vă afectează în mod direct zi de zi. De exemplu, la nivel local și național, politicile și liderii aleși astăzi au potențialul să influențeze decisiv viitorul comunităților lor prin deciziile cu impact localizat, precum acelea vizând infrastructura regională, sustenabilitatea și dezvoltarea durabilă la nivel de sat, comună, oraș sau municipiu. La nivelul alegerilor europarlamentare, votul vostru este fundamental pentru luările de poziție ale României la nivelul politicilor externe și el va reflecta părerile generației tinere față de impactul dinamicilor economice, politice și militare care influențează întregul continent. De exemplu, un vot la europarlamentare ar putea stopa sau măcar încetini indirect ascensiunea forțelor nedemocratice pe continent și ar putea contribui la pregătirea unor răspunsuri mai bune la conflictele actuale din Fâșia Gaza și Ucraina. Votul prezintă și avantaje simbolice, pentru că el întărește sentimentul democratic și duce la consolidarea spiritului civic, al cărui exercițiu este extrem de benefic în multe alte zone de impact social, precum voluntariatul, întrajutorarea, încurajarea justiției sociale și a luptei împotriva discriminării și construirea unei societăți echitabile. La nivel mai larg, votul exprimat de către tineri obligă clasa politică să fie mai atentă la nevoile lor, conferindu-le astfel credibilitate și o „voce” distinctă. E drept că, în general, consecințele unui vot nu sunt vizibile decât peste câțiva ani. Dar tocmai de aceea este absolut necesar ca să vă exprimați încă de acum opțiunile - pentru că asta înseamnă că vă contruiți deja propriul viitor!"]}]}
{"question_id": 24, "answer_id": 24, "model_id": "gpt-4o", "choices": [{"index": 0, "turns": ["Avortul este o problemă controversată în majoritatea societăților moderne, deoarece în dezbaterile care au loc în jurul acestei probleme par să se ciocnească două dintre valorile forte ale lumii contemporane: dreptul indivizilor de a dispune în mod liber de propriul lor corp și dreptul generic al oamenilor la viață, indiferent de vârstă. Principalele argumente în favoarea dreptului la avort sunt:\n1) Avortul este o acțiune în consonanță cu dreptul unei persoane (femeie) de a dispune de propriul ei corp. Nimeni nu ar trebui obligat să poarte timp de nouă luni un organism străin în corpul său dacă nu-și dorește acest lucru.\n2) Avortul este o procedură medicală care salvează vieți. Cel puțin în unele cazuri de sarcină cu risc, avortul este o acțiune recomandabilă pentru a nu pune în pericol corpul mamei.\n3) La fel cum dreptul la avort nu înseamnă în mod automat efectuarea avortului, nici interzicerea avorturilor nu ar conduce la stoparea acestei practici. Dimpotrivă, o asemenea reglementare ar genera o răspândire a avorturilor ilegale, făcute uneori în condiții precare, ce ar expune astfel și mai mult pericolului atât pe mamă, cât și pe făt.\nÎn ceea ce privește argumentele împotriva avortului, printre acestea trebuie luate în calcul următoarele:\n1) Viața începe în momentul conceperii unui copil, prin urmare orice formă de avort reprezintă o crimă.\n2) Legalizarea avorturilor tinde să creeze și să promoveze indirect o cultură imorală, în care viața e privită drept ceva opțional, care poate fi întrerupt și aruncat la gunoi.\n3) Pentru a se evita avorturile riscante, determinate fie de motive etice, fie de motive medicale, nu e nevoie de legalizarea avorturilor, ci doar de o educație sexuală mai bună, asigurări de sănătate și condiții adecvate pentru prevenirea sarcinilor nedorite.  \n"]}]}
{"question_id": 25, "answer_id": 25, "model_id": "gpt-4o", "choices": [{"index": 0, "turns": ["În România, majoritatea tinerilor absolvă liceul la vârsta de 18-19 ani. La această vârstă ei sunt deja majori din punct de vedere legal și au dreptul să-și ia propriile decizii, fără a fi necesar în acest sens acordul părinților. Principala alegere profesională pe care ei trebuie să o ia după absolvire este dacă se vor angaja sau dacă își vor continua educația prin studii universitare. Această opțiune le este disponibilă doar tinerilor care și-au luat examenul de bacalaureat, fără de care înscrierea la studii superioare nu este posibilă în România.\n        Desigur, pentru orice tânăr tentația de a se angaja cât mai repede, de a obține un venit și de a se autonomiza astfel de părinți este mare. Dar ei trebuie să fie conștienți și că angajarea timpurie, imediat după terminarea liceului, nu se poate face decât prin încadrarea lor pe un post cu studii medii și, din acest motiv, cu un venit mai redus. În schimb, studiile superioare aduc cu sine nu doar o calificare mai bună, ci și posibilitatea de a fi mai bine remunerat. Prin urmare, este în interesul unui tânăr român ca, după promovarea examenului de bacalaureat, să se înscrie la o facultate și să-și completeze astfel educația.\n        În contextul socio-economic actual, când românii au posibilitatea de a călători, studia și lucra mai ușor în alte țări, în special în statele membre ale Uniunii Europene, un tânăr din România nu trebuie să-și urmeze studiile universitare în țara sa de origine. El are posibilitatea de a studia și în alte țări, în special din Europa, dar și de pe alte continente. Studiile superioare într-o altă țară aduc, de regulă, o serie de avantaje, printre care o calitate mai ridicată a educației și posibilitatea de a avea astfel acces la locuri de muncă mai bine remunerate. Însă, în același timp, ele implică și o serie de dezavantaje, atât de ordin personal, cât și instituțional. Astfel, pe de o parte, studiul în alte țări europene antrenează costuri mai ridicate, precum și dificultăți de adaptare la noile comunități în care românii vor să se integreze. Mai mult, acestora li se pot asocia greutăți de readaptare, în cazul tinerilor care după absolvirea studiilor doresc să se întoarcă în țara lor de origine. Pe de altă parte, părăsirea României de către un număr tot mai mare de tineri cu competențe sau cu potențial educațional ridicat atrage pe termen mediu și lung consecințe negative nu numai asupra întregului sistem românesc de învățământ, ci și asupra întregii societăți. Acest fenomen poate să genereze diverse crize socio-economice determinate de lipsa resursei de muncă calificate sau de perturbări ale piramidei demografice a țării. Prin urmare, este important ca tinerii români care absolvă liceul să aleagă să-și continue studiile universitare în România.\n"]}]}
{"question_id": 26, "answer_id": 26, "model_id": "gpt-4o", "choices": [{"index": 0, "turns": ["Interpretată la modul literal, afirmația lui Lucian Blaga cuprinde un paradox: nu se poate „naște”, adică nu se poate situa într-un moment temporal anume, ceva care este „veșnic”, etern, deci se sustrage trecerii timpului. Prin urmare, propoziția lui Blaga trebuie înțeleasă ca o metaforă. Faptul că „veșnicia s-a născut la sat” nu înseamnă că satul este sursa veșniciei, ci că satul funcționează după un regim temporal al veșniciei sau asemănător acesteia. Acest lucru este posibil în sensul că în sat transformările sunt mult mai lente decât în alte așezări umane, precum orașul. Spre deosebire de oraș, care constituie în general locul în care se produc invențiile sau inovațiile, satul este mult mai puțin influențat de acestea. Mai ales la începutul secolului al XX-lea, de când datează afirmația lui Lucian Blaga, majoritatea satelor românești erau încă destul de puțin influențate de procesul modernizării, astfel încât ele puteau lăsa impresia că perpetuează un mod de viață multisecular sau chiar multimilenar, care părea „veșnic”. Acesta este sensul în care trebuie înțeleasă aserțiunea lui Lucian Blaga și fără îndoială că în acest sens ea este îndreptățită, chiar dacă evoluția ulterioară a societății românești a infirmat această percepție, înscriind satele românești pe o orbită din ce în ce mai accelerată a modernizării."]}]}
{"question_id": 27, "answer_id": 27, "model_id": "gpt-4o", "choices": [{"index": 0, "turns": ["Răspunsul la întrebarea privind vârsta minimă la care unui cetățean român ar trebui să i se acorde drept de vot este în egală măsură evident și controversat. Partea evidentă a răspunsului este „atunci când este capabilă să ia decizii responsabile”. Însă de aici înainte începe partea sa controversată, pentru că noțiunea de „responsabilitate” poate fi interpretată diferit, în funcție de context. În România, la fel ca în majoritatea țărilor din Uniunea Europeană, dreptul de a vota le este acordat automat cetățenilor care au împlinit vârsta de 18 ani. Prin aceasta se are în vedere în primul rând asocierea ideii de responsabilitate cu maturizarea intelectuală și afectivă a indivizilor. Însă maturizarea psihică nu este un proces omogen: psihologii au arătat că că la unii indivizi ea se produce de la 14-15 ani, în timp ce la alții procesul se poate prelungi până spre 30 de ani. În plus, conceptul însuși este discutabil, deoarece întreaga existență a unui individ constituie o maturizare continuă, pe baza experienței acumulate în timp. De aceea, în stabilirea vârstei de acordare a dreptului la vot trebuie să fie luați în calcul și alți factori decât simpla „maturizare”. Unul dintre acestea ar putea fi echilibrul între maturitatea, autonomia și interesul indivizilor. De exemplu, perioada liceului este în România vârsta la care tinerii își formează cel mai bine simțul civic, schimbând idei și confruntându-și puncte de vedere diferite asupra problemelor vieții. În schimb, după terminarea liceului, odată cu ocuparea unui loc de muncă sau cu intrarea în șomaj, dezinteresul față de vot scade, întrucât mulți dintre ei dobândesc convingerea că sistemul social este nefuncțional și se simt excluși sau insuficient reprezentați de el. Prin urmare, acordarea dreptului de vot la vârsta de 16 ani este crucială pentru ca tinerii români să-și formeze cât mai de timpuriu această deprindere și pentru a se simți co-implicați în dimensiunea civică a societății. "]}]}
{"question_id": 28, "answer_id": 28, "model_id": "gpt-4o", "choices": [{"index": 0, "turns": ["Inteligența artificială desemnează simularea inteligenței umane în mașini de calcul (computere) programate să gândească, să rezolve probleme și să învețe într-o manieră asemănătoare oamenilor, înlocuind astfel procese care, deși ar putea fi rezolvate de către un operator uman, ar necesita o perioadă considerabil mai lungă de timp. Inteligența artificială are o serie de avantaje și dezavantaje. Printre avantajele ei se numără:\n1) Inteligența artificială elimină sensibil riscul de eroare umană în procesele și activitățile care necesită un grad ridicat de precizie, precum medicina invazivă sau diagnostică.\n2) Inteligența artificială poate automatiza procese care necesită în mod normal o cantitate mai mare de resursă umană.\n3) Inteligența artificială poate gestiona cantități foarte mari de date mult mai rapid și mai exact decât operatorii umani. \n4) Inteligența artificială poate genera nou conținut media și textual precum poze, filme, videoclipuri, eliminând astfel costuri adiacente pentru diverse industrii creative.\n5) Inteligența artificială poate îmbunătăți prognozele meteo și dinamicile climatice globale, ajutând astfel la dezvoltarea de metode de contracarare a încălzirii globale și la evitarea catastrofelor naturale.\nInteligența artificială comportă, însă, și dezavantaje semnificative:\n1) Inteligența artificială poate dăuna indivizilor prin înlocuirea resursei umane în procesele pe care le automatizează.\n2) Inteligența artificială poate crea dezechilibre economice majore între țările care investesc în inteligență artificială și o folosesc în producția industrială, în medicină și în economie și țările cu o economie mai tradițională, bazată pe industrie clasică.\n3) Inteligența artificială poate deveni problematică din punct de vedere etic, în măsura în care utilizarea ei în colectarea, utilizarea și protecția datelor poate contribui la campanii agresive de marketing și probleme de securitate cibernetică.\n4) Inteligența artificială poate fi instrumentalizată de guverne autoritare pentru a-și controla mai eficient cetățenii.\n5) Inteligența artificială comportă riscul de a atinge un punct de singularitate tehnologică și de a scăpa complet de sub controlul inteligenței umane, putând dăuna astfel speciei umane în ansamblul ei.\nPrin urmare, inteligența artificială comportă atât avantaje, cât și dezavantaje, iar gestionarea și reglementarea ei în viitorul apropiat va reprezenta o miză politică, economică și socială din ce în ce mai însemnată.\n"]}]}
{"question_id": 29, "answer_id": 29, "model_id": "gpt-4o", "choices": [{"index": 0, "turns": ["Situată în epoca modernă la confluența a trei mari imperii (Imperiul Țarist, Imperiul Otoman și Imperiul Austro-Ungar), România a fost privită adeseori ca o zonă tranzitorie între Occident și Orient, dacă nu chiar între Europa și Asia. Încă de la începutul secolului al XIX-lea românii au resimțit beneficiile contactului cu Europa, înțeleasă nu ca simplă noțiune geografică, ci ca un concept geopolitic definit prin progres social și tehnologic, domnie a legii, bunăstare și respectarea drepturilor individuale. De altfel, majoritatea politicienilor români care au îndreptat România pe drumul modernizării au putut face acest lucru deoarece au beneficiat ei înșiși de avantajele unei educații europene, făcându-și studiile la unele dintre cele mai reprezentative universități din Franța și Germania, de unde au putut împrumuta numeroase exemple de bune practici. Cu toate acestea, Europa le-a rămas timp de aproape două secole îndepărtată românilor, fie din cauza decalajelor economice și sociale dintre România și Vestul continentului, fie din cauza subordonării României față de Uniunea Sovietică. Când, în sfârșit, atât de așteptata primire în familia europeană s-a produs, prin acceptarea României ca membru al Uniunii Europene (2007), ea a fost urmată la scurt timp de reculuri eurosceptice care par să se manifeste în ultima vreme din ce în ce mai categoric, până la a solicita retragerea anumitor state din UE.\nDesigur că Uniunea Europeană nu este o construcție interstatală perfectă și că ea are încă multe aspecte care ar trebui îmbunătățite. De exemplu, birocrația adeseori complicată sau reglementările supranaționale impuse de la Bruxelles pot intra adeseori în coliziune cu practicile și tradițiile naționale existente. Însă oricine solicită retragerea României din UE trebuie să fie conștient că acest lucru ar conduce la piederea unor drepturi și avantaje pe care astăzi tindem să le privim ca firești: accesul la piața unică europeană, care permite schimbul liber de bunuri, servicii și oameni, accesul la fondurile europene de investiții în infrastructură și proiectele de dezvoltare, stabilitatea politică și socială determinată la obligativitatea alinierii la cadrele legale comune ale Uniunii Europene în privința respectării drepturilor omului, a statului de drept și a principiilor democratice. Dincolo de orice frustrări individuale sau colective, statutul României de membru al Uniunii Europene îi conferă acesteia numeroase beneficii economice, politice și sociale, contribuind astfel la stabilitatea și prosperitatea cetățenilor ei pe termen lung. \n"]}]}
{"question_id": 30, "answer_id": 30, "model_id": "gpt-4o", "choices": [{"index": 0, "turns": ["Noțiunea de „oraș important” este una destul de vagă. Un oraș poate fi considerat important pentru o anumită comunitate din diverse motive: mărime, relevanță administrativă, dar și semnificație istorică sau importanță strategică. De exemplu, chiar dacă nu se numără printre cele mai populate orașe din țară, orașe importante pentru România pot fi considerate Alba Iulia (unde pe 1 decembrie 1918 reprezentanții românilor din Transilvania, Banat și Crișana au proclamat unirea cu Regatul României) sau Pașcani (care a fost multă vreme cel mai important nod feroviar din Moldova, asigurând legăturile provinciei nu doar cu Bucureștii, dar și cu Bucovina, Galiția sau Austria). \nTotuși, prin coroborarea mai multor criterii - mărime, relevanță administrativă, semnificație istorică ș.a. -, se poate afirma că cele mai importante cinci orașe din România sunt cele mai mari cinci orașe din România ca populație, fiecare dintre ele reprezentând și o provincie istorică. Conform recensământului din 2021, acestea prezintă următoarele date: \n1. București (capitala României, situată în Muntenia) - populație: 1.716.961 de locuitori; suprafață urbană: 412 km2; suprafață metropolitană: 240 km2; altitudine: 70 m.\n2. Cluj-Napoca (situat în Transilvania) - populație: 286.598 de locuitori; suprafață 179,5 km2; altitudine: 410 m.\n3. Iași (situat în Moldova) - populație: 271.692 de locuitori; suprafață: 94 km2; altitudine: 75 m.\n4. Constanța (situat în Dobrogea) - populație: 263.688 de locuitori; suprafață: 124,89 km2; altitudine: 25 m.\n5. Timișoara (situat în Banat) - Populație: 250.849 de locuitori; suprafață: 130,5 km2; altitudine: 89 m."]}]}
{"question_id": 31, "answer_id": 31, "model_id": "gpt-4o", "choices": [{"index": 0, "turns": ["România oferă o gamă variată de atracții turistice, de la monumente istorice la forme naturale unice în Europa. Iată câteva asemenea obiective care ar merita să fie vizitate de turiști: \n1) Orașul Sibiu: situat în sudul Transilvaniei, Sibiul a fost în anul 2007 Capitală Culturală Europeană și a fost plasat constant în ultimii ani în topul Forbes al celor mai frumoase 10 orașe mici din Europa. Arhitectura medievală, tradiția culinară specifică și numeroasele evenimente culturale organizate în oraș fac din el un loc ideal de vizitat, mai ales că localitatea are un aeroport internațional. \n2) Palatul Parlamentului: situată în centrul Bucureștiului și construită în perioada comunistă, la ordinele dictatorului Nicolae Ceaușescu, această construcție monumentală reprezintă în momentul de față cea mai mare clădire administrativă din lume.\n3) Mănăstirile din Nordul Moldovei: jumătatea românească a regiunii Bucovina găzduiește opt mănăstiri medievale care au fost incluse în Patrimoniul Mondial UNESCO (Voroneţ, supranumită „Capela Sixtină a Estului”, Humor, Moldoviţa, Suceviţa, Arbore, Pătrăuţi, „Sfântul Ioan cel nou” Suceava şi Probota).\n4) Delta Dunării: alt loc care a intrat în Patrimoniul Mondial UNESCO, Delta Dunării reprezintă unul dintre habitatele cu cea mai mare biodiversitate din lume, constituind un spațiu ideal pentru observarea florei și a faunei, ca și pentru pescuit. \n5) Cheile Bicazului: situate în Munții Hășmaș din Carpații Orientali, Cheile Bicazului conectează două dintre provinciile istorice ale României - Transilvania și Moldova. Profilându-se ca un conglomerat de stânci verticale extrem de înalte, pârâuri de munte, cascade și peșteri, ele sunt cele mai frumoase chei cu acces turistic din România."]}]}
{"question_id": 32, "answer_id": 32, "model_id": "gpt-4o", "choices": [{"index": 0, "turns": ["România este o țară foarte complexă și diversă din punctul de vedere al reliefului. Acesta este organizat în trepte, iar fiecare treaptă își găsește o reprezentare consistentă în relieful total. Munții Carpați, cu o altitudine variind între 800 și 2.544 de metri (Vârful Moldoveanu), ocupă aproximativ 30% din suprafața țării. Ei sunt împărțiți în trei subdiviziuni, Carpații Occidentali la vest, Carpații Meridionali la sud și Carpații Orientali la est. Aproximativ 40% din suprafața României este ocupată de dealuri și podișuri (între 200 și 800 de metri altitudine), dintre care Podișul - sau Bazinul - Transilvaniei din centrul țării, Podișul Dobrogei din zona de sud-est și Podișul Getic din Sudul Carpaților Meridionali sunt cele mai importante. Restul suprafeței țării este ocupat de două câmpii, Câmpia Română, pe cursul inferior al Dunării și la sud de Carpații Meridionali, și Câmpia de Vest, situată la vest de Carpații Occidentali și învecinându-se cu Ungaria. Datorită acestui relief foarte variat, România s-a bucurat de resurse bogate în subsol (petrol, cărbuni, gaze naturale și sare) și de un potențial agricultural foarte mare."]}]}
{"question_id": 33, "answer_id": 33, "model_id": "gpt-4o", "choices": [{"index": 0, "turns": ["Calitatea infrastructurii rutiere dintr-o anumită țară nu poate fi măsurată după un parametru obiectiv și ea reprezintă în mare măsură rezultatul unei percepții subiective. Totuși, dacă acceptăm că se poate echivala calitatea infrastructurii rutiere a unei țări cu posibilitatea de a călători cu un autovehicul cât mai rapid și în condiții cât mai sigure din țara respectivă, atunci rezultă de aici doi indicatori pe care-i putem folosi pentru a răspunde la întrebarea de mai sus: a) gradul de dezvoltare a infrastructurii rutiere dintr-o anumită țară și b) calitatea drumurilor care compun structura respectivă.\nAstfel, în ceea ce privește gradul de dezvoltare, România are încă o infrastructură destul de puțin dezvoltată în comparație cu alte țări din Uniunea Europeană. De exemplu, dacă ne referim la autostrăzi, care reprezintă cele mai complexe tipuri de drumuri, România (1.101 km) are un număr mai mic de kilometri de autostradă decât Danemarca (1.205 km), deși ca suprafață România (cu 237.000 km²) este o țară de 5,5 ori mai mare decât Danemarca (42.952 km²). E adevărat că în comparație cu anul 2000, lungimea autostrăzilor din România a crescut de aproape 10 ori. Însă, în ciuda acestui progres, capitala României nu este conectată prin autostrăzi cu niciuna din capitalele țărilor învecinate.\nÎn ceea ce privește calitatea drumurilor, nu există în momentul de față date pentru a oferi un răspuns plauzibil privind situația României în comparație cu alte țări. Fenomenul gropilor în asfalt este unul care nu caracterizează doar România, ci multe alte state și nu se poate susține că gropile din drumurile din România sunt mai numeroase decât cele din alte state ale Uniunii Europene.\nCoroborând cei doi parametri, se poate spune că infrastructura rutieră din România este încă nesatisfăcătoare atât în raport cu nevoile șoferilor români, cât și cu alte țări ale Uniunii Europene.\n"]}]}
{"question_id": 34, "answer_id": 34, "model_id": "gpt-4o", "choices": [{"index": 0, "turns": ["Unul dintre cele mai frumoase orașe medievale din România este Sighișoara. Situat în județul Mureș din centrul Transilvaniei, are un centru istoric unic, care a fost inclus în patrimoniul mondial UNESCO. Prima atestare documentară datează din secolul al XIII-lea, mai exact din perioada colonizării estice a germanilor în Transilvania. Sighișoara este cunoscută pentru cetatea care o înconjoară, dar mai ales pentru Turnul cu Ceas, principalul turn de apărare a cetății. Alte turnuri importante din oraș sunt Turnul Frânghierilor, Turnul Măcelarilor, Turnul Croitorilor și Turnul Cojocarilor. Cetatea mai găzduiește și așa-zisa Școală din Deal, actualmente Liceul Josef Haltrich, una dintre cele mai vechi școli din Transilvania, unde a studiat unul dintre părinții fondatori ai astronauticii, Hermann Oberth. Altă figură istorică faimoasă asociată cu Sighișoara este Vlad Țepeș, care se presupune că și-ar fi însoțit aici în exil tatăl, pe Vlad Dracul. Aerul medieval și pitoresc, arhitectura săsească și legendele stârnite de asocierea cu Dracula fac din Sighișoara o destinație demnă de vizitat."]}]}
{"question_id": 35, "answer_id": 35, "model_id": "gpt-4o", "choices": [{"index": 0, "turns": ["Nu, Buzău nu este un oraș din Moldova. El se plasează în regiunea istorică a României cunoscută ca „Valahia”, „Muntenia” sau „Țara Românească”. Totuși, plasarea orașului Buzău (și a județului omonim) în Moldova este o confuzie frecventă pe care românii o fac. Această confuzie se explică în primul rând prin situarea geografică a județului Buzău, care reprezintă o zonă situată lângă granița dintre Valahia și Moldova. Din 1482 până în 1859, cele două principate au fost despărțite de râul Milcov, care marchează astăzi limita administrativă nordică a județului Buzău, dincolo de care începe județul Vrancea, adică județul cel mai sudic al Moldovei. Această proximitate politică și geografică a determinat numeroase legături sociale, economice și lingvistice între locuitorii Buzăului și cei ai Moldovei, ceea ce explică tendința de a confunda cele două teritorii."]}]}
{"question_id": 36, "answer_id": 36, "model_id": "gpt-4o", "choices": [{"index": 0, "turns": ["Săpânța este un sat din comuna maramureșeană cu același nume, cunoscut pentru cimitirul său unic, numit Cimitirul Vesel. Cimitirul, creat de meșterul Stan Ioan Pătraș începând din 1935 până în 1977, este renumit pentru crucile sale de stejar bogat colorate și inscripționate cu epitafuri amuzante despre viața și împrejurările morții celor îngropați acolo, împreună cu portrete realizate de mână ale răposaților. Un exemplu de asemenea epitaf „vesel” este următorul: “Aici eu mă odihnesc/ Ion Griguţă mă numesc/ Pîn pe lume am trăit/ Tot cu pipa am dohănit/ De lucru mam ferit/ Cu toate că mam grijit/ Boală grea mo găsit/ Şi nu mult am bătrânit/ Că viaţa o lăsai/ La 57 de ai. 1942”. Aceste epitafuri pline de umor schimbă adeseori percepția comună asupra morții, percepută ca un eveniment tragic despre care nu se poate glumi, și sunt o dovadă a măiestriei artistice maramureșene. Pigmentul albastru unic folosit de meșterul Ioan Pătraș pentru cele peste 700 de cruci a devenit cunoscut sub numele de „albastru de Săpânța”. Pe lângă Cimitirul Vesel, satul mai conține și mănăstirea Săpânța-Peri, cea mai înaltă biserică de lemn din lume, realizată tot din stejar și având o înălțime de 77 de metri."]}]}
{"question_id": 37, "answer_id": 37, "model_id": "gpt-4o", "choices": [{"index": 0, "turns": ["România are o faună foarte bogată, datorată întinderilor generoase de pădure, varietății mari de relief și a climei temperat-continentale. Totuși, în formularea răspunsului trebuie ținut cont și de faptul că există anumite specii de animale sălbatice care, deși erau considerate în alte epoci drept caracteristice pentru România, au dispărut între timp. O astfel de specie este bourul moldovenesc. Iată trei exemple de animale specifice faunei românești de astăzi: \n1. Șarpele balaur sau balaurul dobrogean este cel mai mare șarpe ca lungime din România și de pe întregul continent european, măsurând între 120 și 180 de centimetri. Este un șarpe terestru neveninos, care, precum îi indică și numele, trăiește cu precădere în zone aride precum Dobrogea. \n2. Ursul brun, poreclit „Moș Martin”, este unul dintre cele mai recognoscibile animale din România, în special pentru că această țară găzduiește cea mai numeroasă populație de urși bruni din Europa, cu aproximativ 6.000-6.300 de exemplare răspândite pe aproximativ 31% din suprafața României. Omnivori, ei au început să coboare din zonele muntoase și împădurite în care trăiesc spre zone locuite, din cauza lipsei de hrană și a despăduririlor.  \n3. Râsul eurasiatic: după Rusia, România are cea mai mare populație de râși eurasiatici, cu 1.200-1.500 de exemplare înregistrate în pădurile țării. Felină carnivoră, râsul se numără printre cei mai mari prădători europeni, alături de lup și urs. Este rar întâlnit în zonele locuite și figurează pe lista animalelor pe cale de dispariție.\n"]}]}
{"question_id": 38, "answer_id": 38, "model_id": "gpt-4o", "choices": [{"index": 0, "turns": ["Dracula este o figură foarte populară printre străinii care vor să viziteze Transilvania. Însă, fiindcă această figură nu corespunde unei realități istorice și geografice, fiind creată de scriitorul irlandez Bram Stoker, care nu a vizitat niciodată România, este dificil de stabilit care dintre numeroasele castele și cetăți transilvane a servit drept sursă de inspirație pentru castelul Contelui Dracula. În mod convențional, castelul lui Dracula este identificat cu Castelul Bran, o construcție ridicată în 1377 în județul Brașov, la 30 de kilometri de orașul cu același nume. Poziția și statura impunătoare a castelului, precum și faptul că descrierea făcută de autorul irlandez corespunde profilului castelului, au creat sugestia că aceasta ar fi reședința faimosului conte. Castelul Bran se poate vizita și este una dintre cele mai populare destinații turistice din Transilvania. În ceea ce privește castelul voievodului muntean Vlad Țepeș (Vlad Drăculea), care a inspirat legenda lui Dracula, acesta este Cetatea Poenari, aflată în județul Argeș și folosită de domnitor ca post de apărare împotriva otomanilor. În prezent, cetatea constituie un obiectiv turistic, însă nu e la fel de faimoasă precum Castelul Bran, în special din cauză că din ea nu s-au mai păstrat decât ruine, care amintesc doar prin poziție și peisajele impunătoare din jur de gloria trecută a domnului Țării Românești."]}]}
{"question_id": 39, "answer_id": 39, "model_id": "gpt-4o", "choices": [{"index": 0, "turns": ["România are o ieșire destul de întinsă la Marea Neagră și numeroase stațiuni maritime pe zona ei litorală, precum 2 Mai, Cap Aurora, Costinești, Eforie Nord, Eforie Sud, Jupiter, Mamaia, Mangalia, Neptun, Olimp, Saturn, Vama Veche și Venus. Fiecare dintre acestea are un profil propriu și este vizitată de diverse categorii de vilegiaturiști. Printre avantajele unui sejur pe litoralul românesc se numără următoarele:\n1) Vremea bună și sezonul îndelungat: sezonul turistic la Marea Neagră începe în România în luna mai și se încheie în luna septembrie, timp în care regiunea se bucură de vreme relativ bună și de o mare preponderent liniștită, perfecte pentru stat la soare, înot, pescuit și sporturi de apă precum tractările cu colaci gonflabili, ski nautic sau scufundări.\n2) Oportunitatea de a vizita și alte destinații turistice aflate în proximitate, precum Delta Dunării, una dintre cele mai bogate rezervații naturale din Europa. \n3) Multitudinea de festivaluri și viața de noapte bogată. Pe litoralul românesc se organizează numeroase festivaluri muzicale, precum Festivalul Neversea, care se desfășoară în fiecare an la începutul lunii iulie. De asemenea, pe litoralul românesc există numeroase cluburi care oferă distracție până târziu în noapte adulților de toate vârstele.\nÎn schimb, vacanțele pe litoralul românesc pot comporta și anumite dezavantaje: \n1) Popularitatea zonei a dus la creșterea exagerată a prețurilor la cazări și în restaurante, ceea ce face anumite stațiuni prohibitiv de scumpe atât pentru o mare parte a localnicilor, cât și pentru turiștii străini cu posibilități financiare limitate. \n2) În ciuda varietății de stațiuni și a întinderii plajelor, multe dintre hotelurile de pe malul mării și-au amenajat plaje private, accesibile doar propriilor clienți, ceea ce face ca plajele publice să fie foarte aglomerate. Acest inconvenient se acutizează în unele intervale din cauza faptului că majoritatea românilor își pot lua concediu doar într-o anumită perioadă din sezonul estival. \n3) Distanța față de restul țării constituie un al treilea dezavantaj al vacanțelor pe litoralul românesc. Chiar dacă litoralul este conectat direct cu Bucureștiul printr-o autostradă, lipsa sau caracterul intermitent al autostrăzilor care să lege de capitală diferitele regiuni istorice ale României face dificil accesul la Marea Neagră nu numai pentru românii zonele mai îndepărtate, ci și pentru turiștii străini care ar dori să parcurgă o asemenea distanță cu mașina.\n"]}]}
{"question_id": 40, "answer_id": 40, "model_id": "gpt-4o", "choices": [{"index": 0, "turns": ["Există un consens al istoricilor că românii au apărut ca popor prin romanizarea populației situate în zona Dunării de Jos în secolele II-V, iar apoi prin sinteza acesteia cu diverse elemente slave de-a lungul secolelor V-VIII. Cu toate acestea, există încă dispute semnificative cu privire la locul în care s-au produs aceste procese. În această privință s-au propus trei teorii concurente. Astfel, teoria continuității daco-romane, care rămâne cea mai plauzibilă explicație, susține că romanizarea a avut loc atât în Nordul (pe actualul teritoriu al României), cât și în Sudul Dunării, numai că românii din Sudul Dunării au fost asimilați în cele din urmă de către slavi, cu câteva excepții: aromânii (sau macedo-românii), meglenoromânii și istroromânii. În schimb, teoria imigrației afirmă că populația romanizată din Nordul Dunării a fost nevoită, după retragerea trupelor romane din Dacia și sub presiunea popoarelor migratoare, să se retragă la Sud de Dunăre, în special în zonele muntoase ale Peninsulei Balcanice, unde s-a format de fapt poporul român, care a emigrat apoi în Nordul Dunării în secolele XII-XIV. În sfârșit, teoria admigrației încearcă să sintetizeze cele două teorii amintite anterior, susținând că o parte a populației romanizate a rămas într-adevăr pe teritoriul Daciei, pe când o altă parte s-a retras la Sud de Dunăre, dar a păstrat mereu legături cu locuitorii de la Nord de Dunăre."]}]}
{"question_id": 41, "answer_id": 41, "model_id": "gpt-4o", "choices": [{"index": 0, "turns": ["Da, limba română este o limbă romanică, deși ea a resimțit de-a lungul evoluției sale mai multe influențe slave decât celelalte limbi romanice. De altfel, a devenit celebră definirea de către Nicolae Iorga a limbii române ca „o insulă de latinitate într-o mare slavă”.\nÎn grupul limbilor romanice, limba română are un grad de distanțare medie față de prototipul ei latin. Potrivit volumului Story of Language (1949) de Mario Pei, distanța limbii române față de limba latină este de 23,5%, în timp ce distanța limbii sarde este de 8%, a limbii italiene de 12%, a limbii spaniole de 20%, a limbii occitane de 25%, a limbii portugheze de 31%, iar a limbii franceze de 44%.\nReferitor la apropierile dintre română și celelalte limbi romanice, potrivit publicației Ethnologue: Languages of the World, similitudinile lexicale ale românei cu italiana sunt de 77%, cu franceza de 75%, cu sarda de 74%, cu catalana de 73%, cu portugheza și cu reto-romana de 72%, iar cu spaniola de 71%."]}]}
{"question_id": 42, "answer_id": 42, "model_id": "gpt-4o", "choices": [{"index": 0, "turns": ["Pentru a răspunde în mod adecvat la această întrebare ar trebui clarificată mai întâi noțiunea de „stat român”. Astfel, pentru a se încadra într-un asemenea concept, un construct statal ar trebui să fie identificat drept „român” în cel puțin două sensuri: (a) să corespundă unei perioade istorice în care locuitorii teritoriului actual al României să se descrie ei înșiși ca „români” și (b) să reprezinte într-un mod satisfăcător întreaga sau cel puțin cea mai mare parte a populației care poate fi asociată acestei denumiri. Din acest punct de vedere, un conducător precum Burebista nu poate fi considerat întemeietorul statului românesc, întrucât el a domnit peste o populație dacă, nu românească, în timp ce fondatori medievali precum Basarab I sau Bogdan I nu pot revendica un asemenea titlu deoarece formațiunile statale pe care ei le-au întemeiat nu acopereau decât mai puțin de jumătate din teritoriile locuite de români. Prin urmare, fondarea statului român trebuie plasată pe 24 ianuarie 1859, data în care s-au unit cele două principate locuite de români ce beneficiau la acel moment de un statut autonom, iar întemeietorul său îl constituie principele („domnul”) ales cu această ocazie drept conducător al noului construct politico-administrativ, și anume Alexandru Ioan Cuza."]}]}
{"question_id": 43, "answer_id": 43, "model_id": "gpt-4o", "choices": [{"index": 0, "turns": ["În momentul de față, România se învecinează cu cinci țări: Bulgaria, Republica Moldova, Serbia, Ucraina și Ungaria. Relațiile pe care România le-a avut cu aceste țări în perioada de după 1900 se prezintă astfel:\n        a) Bulgaria este țara cu care România a avut cele mai ostile relații, întrucât cele două țări au fost adversare în două războaie (Al Doilea Război Balcanic și Primul Război Mondial), precum și într-o dispută teritorială rezolvată fără război (cedarea Cadrilaterului de către România Bulgariei în 1940). Pe de altă parte, Bulgaria și România au fost aliate pe aproape întreaga durată a celui de-al Doilea Război Mondial, iar în momentul de față sunt ambele membre NATO.\n        b) Ungaria este o țară cu care România s-a luptat în două războaie mondiale (Primul Război Mondial și perioada 1944-1945 din Al Doilea Război Mondial, când România a luptat alături de Uniunea Sovietică împotriva Germaniei și Ungariei), cu care a fost aliată într-unul dintre ele (perioada 1941-1944 din Al Doilea Război Mondial, când România a fost aliată cu Germania și Ungaria în lupta împotriva Uniunii Sovietice) și cu care a avut de rezolvat o dispută teritorială (tranșată parțial în 1940 prin Dictatul de la Viena). În momentul de față ambele state fac parte din aceeași alianță militară (NATO).\n        c) Serbia este o țară cu care România a avut mult timp relații prietenoase. Cele două țări au fost aliate în Primul Război Mondial și nu au avut de tranșat dispute teritoriale. Cu toate acestea, relațiile dintre cele două state au cunoscut o răcire semnificativă după 1999, când, cu ocazia războiului din Kosovo, România a acordat NATO permisiunea de a-i folosi fără restricții spațiul aerian în vederea bombardării unor ținte din Serbia.\n        d) Ucraina este o țară cu care România se află în momentul de față în relații extrem de cordiale. Statul român a acordat Ucrainei diverse tipuri de asistență în contextul Războiului Ruso-Ucrainean. Cu toate acestea, frontiera maritimă dintre cele două țări a făcut în perioada 2004-2009 obiectul unui diferend care a fost soluționat printr-o hotărâre a Curții Internaționale de Justiție de la Haga.\n        e) Republica Moldova este singurul dintre vecinii României cu care aceasta nu s-a aflat până acum nici în război și nici nu a avut de rezolvat dispute teritoriale. În plus, între cele două țări există numeroase relații amicale datorate similitudinilor etno-lingvistice."]}]}
{"question_id": 44, "answer_id": 44, "model_id": "gpt-4o", "choices": [{"index": 0, "turns": ["Ideea de „înflorire” a unui stat nu este o noțiune exactă, întrucât pentru evaluarea ei trebuie luați în considerare o serie de factori, precum extensia teritorială, mărimea populației, nivelul de trai sau securitatea internă și externă. Pe baza intersecției acestor factori se poate susține că, după întemeierea sa în 1859, statul român modern a traversat două epoci în care a atins o înflorire în anumite privințe fără precedent :\na) Perioada interbelică (1919-1940), când, în urma Primului Război Mondial, România și-a dublat teritoriul și populația. În plus, cea mai mare perioadă a acestei epoci coincide cu un regim democratic, caracterizat prin numeroase reforme, prin creștere economică, industrializare și extindere a infrastructurii, precum și printr-o dezvoltare accelerată a științei și artelor. Chiar dacă epoca nu a fost scutită de crize politice și economice, ea a reprezentat apogeul dezvoltării României burgheze de dinaintea instaurării comunismului.\nb) Perioada contemporană (post-2007), când, după accederea în NATO (2004) și Uniunea Europeană (2007), România s-a bucurat de o serie de avantaje politice, economice și de securitate neegalate până atunci în istoria sa. Ca membră a NATO, România beneficiază de protecția armată a majorității țărilor europene, precum și a Statelor Unite ale Americii. Ca membră a Uniunii Europene, România se bucură de o serie de drepturi, precum liberul schimb și libera circulație a persoanelor și a mărfurilor, dar și de o serie de avantaje, precum accesul la o serie de programe și fonduri destinate recuperării decalajului față de țările mai bogate din vestul continentului. Ca urmare a acestui statut, produsul intern brut al României a crescut de 3,3 ori în decursul a 16 ani (2007-2023), reprezentând astfel țara cu cea mai mare creștere economică din Uniunea Europeană."]}]}
{"question_id": 45, "answer_id": 45, "model_id": "gpt-4o", "choices": [{"index": 0, "turns": ["De-a lungul istoriei sale ca stat modern, România a fost condusă de patru regi (Carol I: 1866-1914; Ferdinand I: 1914-1927; Mihai I: 1927-1930, 1940-1947; Carol al II-lea: 1930-1940) și de cinci președinți (Nicolae Ceaușescu: 1974-1989; Ion Iliescu: 1990-1996, 2000-2004; Emil Constantinescu: 1996-2000; Traian Băsescu: 2004-2014; Klaus Werner Iohannis: din 2014). \n\tDintre regi, aceia care ar putea fi considerați cei mai buni sunt Carol I, sub a cărui domnie s-au realizat cele mai importante reforme care au stimulat modernizarea României, și Ferdinand I, care a reușit, în urma Primului Război Mondial, să dubleze teritoriul țării. Totuși, din perspectiva anvergurii și a duratei impactului pe care acțiunile sale le-au avut asupra societății românești, majoritatea istoricilor consideră că regele Carol I merită într-o mai mare măsură titlul de „cel mai bun” decât Ferdinand I.\nÎn ceea ce-i privește pe președinți, aici lucrurile sunt mai complicate, din cauză că, pe de o parte, aceștia au avut, în general, mandate mai reduse decât domniile regilor, iar, pe de altă parte, apropierea de prezent face mai dificil să putem evalua în profunzime efectele activității lor executive. Cu toate acestea, mai multe sondaje recente par să-l indice drept cel mai bun președinte al României pe Traian Băsescu, chiar dacă opiniile românilor în privința activității lui rămân destul de polarizate. Printre acțiunile care au contribuit la obținerea acestui titlu de către Băsescu se numără, pe plan extern, orientarea fermă a României către democrațiile occidentale (prin integrarea în Uniunea Europeană și parteneriatul strategic cu Statele Unite ale Americii), iar, pe plan intern, reforma sistemului de justiție care a condus la o serie de campanii îndreptate împotriva corupției.\n"]}]}
{"question_id": 46, "answer_id": 46, "model_id": "gpt-4o", "choices": [{"index": 0, "turns": ["De-a lungul istoriei sale, România a trecut prin mai multe evenimente nefavorabile, dintre care cel puțin unele pot fi considerate catastrofale. În ierarhizarea acestor evenimente trebuie ținut cont nu doar de duritatea lor, ci și de durata pe care acestea au avut un impact asupra României. De exemplu, un eveniment precum Tratatul de la București (7 mai 1918), prin care România a încheiat pace cu Puterile Centrale și a ieșit astfel din Primul Război Mondial, chiar dacă a impus niște condiții umilitoare statului român, nu poate fi considerat un eveniment catastrofic, deoarece efectele lui au durat doar șase luni, până în toamna aceluiași an, când armata română a trecut din nou Carpații.\n\tEchilibrând, astfel, duritatea unui eveniment cu durata impactului lui, se pot identifica două evenimente catastrofale pentru statul românesc modern:\n\ta) Cedările teritoriale din vara anului 1940. Astfel, la începutul anului 1940, România avea o suprafață de 295.641 km2 și o populație de cca. 19.500.000 de locuitori. Ca urmare a ultimatumului din 26 iunie 1940, România a fost nevoită să cedeze Uniunii Sovietice Basarabia și Nordul Bucovinei; apoi, în urma Dictatului de la Viena din 30 august, România a cedat Ungariei Nordul și Estul Transilvaniei, pentru ca în data de 6 septembrie să cedeze Cadrilaterul (Dobrogea de Sud) Bulgariei. Teritoriile cedate cuprindeau peste 100.000 km2 și peste 6.000.000 de locuitori, deci aproximativ o treime din suprafața și populația de atunci ale României. O circumstanță extrem de frustrantă pentru statul român a fost că aceste cedări au fost făcute fără a se opune niciun fel de rezistență, ca urmare a presiunii Uniunii Sovietice și a Germaniei naziste. Ulterior, în 1945, România a reușit să recupereze teritoriile cedate Ungariei, însă celelalte teritorii nu au mai revenit în componența statului român. \n\tb) Instaurarea regimului comunist în România (1948). În data de 4 ianuarie 1948, ca urmare a abdicării ultimului rege al României, Mihai I, cu șase zile în urmă, România este proclamată republică. În următorii 42 de ani, până la fuga președintelui Nicolae Ceaușescu (22 decembrie 1989), România va fi condusă de către Partidul Comunist, care va instaura un sistem politic totalitar. Chiar dacă în urma instaurării comunismului, pierderile teritoriale ale României au fost minime - cinci insule de pe Dunăre și din Marea Neagră au fost cedate Uniunii Sovietice -, impactul asupra societății românești a fost unul major. Pe lângă cei aprox. 600.000 de deținuți politici, dintre care mulți au murit în închisorile comuniste, persoanele deportate, obligate la muncă forțată sau afectate indirect de politica regimului urcă cifra victimelor acestuia la aprox. 2.000.000. "]}]}
{"question_id": 47, "answer_id": 47, "model_id": "gpt-4o", "choices": [{"index": 0, "turns": ["În calitate de secretar general al Partidului Comunist Român, Nicolae Ceaușescu a fost conducătorul României în perioada 1965-1989. Încă de la preluarea puterii, Ceaușescu a continuat direcția naționalistă ce a caracterizat ultimii ani de regim ai precursorului său, Gheorghe Gheorghiu-Dej, îndepărtându-se progresiv de linia politică a Uniunii Sovietice și adoptând o politică din ce în ce mai liberală. Această atitudine i-a atras simpatia populației, care a atins apogeul în august 1968, când, deși România făcea parte din Pactul de la Varșovia, Ceaușescu nu a implicat armata română în operațiunea comună de invadare a Cehoslovaciei și chiar a condamnat această operațiune ca ilegitimă. Această poziție i-a adus o popularitate remarcabilă nu numai pe plan național, ci și internațional, fiind văzut de numeroși lideri occidentali ca un conducător care urmărește o agendă politică autonomă, nesubordonată directivelor Moscovei. Popularitatea lui Ceaușescu a intrat, însă, în declin, atât pe plan extern, cât și intern, după 1971, când, în urma unei vizite în China și Coreea de Nord, a început să instaureze un regim neostalinist, dublat de un accentuat cult al personalității. Acest declin s-a accentuat în deceniul al nouălea, când, urmărind să plătească integral datoria externă a României, Ceaușescu a impus tot mai multe restricții populației. O astfel de scădere a nivelului de trai a alimentat o serie de nemulțumiri care au culminat cu Revoluția din 1989, soldată cu moartea dictatorului."]}]}
{"question_id": 48, "answer_id": 48, "model_id": "gpt-4o", "choices": [{"index": 0, "turns": ["Importanța unei acțiuni militare precum bătăliile poate fi evaluată în funcție de o serie de factori, printre care se numără mărimea trupelor implicate în luptă, pierderile de vieți omenești și de resurse naturale și tehnologice, efectele lor imediate și de durată sau ecourile în memoria unei anumite comunități. Coroborând toți acești parametri, se poate afirma că cele mai importante cinci bătălii din istoria românilor au fost următoarele:\n        a) Bătălia de la Posada (9-12 noiembrie 1330), în care o armată condusă de Basarab I, voievodul Țării Românești, a surprins în ambuscadă armata de trei ori mai numeroasă a regelui Ungariei Carol I Robert de Anjou. Rezultatul bătăliei a condus la emanciparea Țării Românești de sub dominația coroanei maghiare.\n        b) Bătălia de la Vaslui (10 ianuarie 1475), în care armata Moldovei, condusă de voievodul Ștefan cel Mare și sprijinită de trupe maghiare și poloneze, a învins armata mai numeroasă a otomanilor, comandați de Hadâm Suleiman Pașa și însoțită de un contingent de trupe valahe. Bătălia constituie una dintre puținele înfrângeri ale turcilor sub domnia sultanului Mahomed al II-lea, confirmând astfel independența Moldovei. \n        c) Bătălia de la Șelimbăr (28 octombrie 1599), în care armata Țării Românești, condusă de voievodul Mihai Viteazul, a învins armata Transilvaniei, condusă de cardinalul Andrei Báthory. În urma victoriei, Mihai Viteazul a intrat în cetatea Alba Iulia, unde autoritatea sa a fost recunoscută de către Dieta transilvăneană, realizând astfel prima unire din istorie a două principate locuite majoritar de români.\n        d) Asediul Plevnei (20 iulie-10 decembrie 1877) a constituit principala bătălie a Războiului Ruso-Turc din 1877-1878, în cadrul căreia armatele aliate românești și ruse au cucerit Plevna, cel mai important oraș fortificat de pe teritoriul otoman, deschizând astfel drumul spre Istanbul și grăbind sfârșitul războiului. Armata română a intrat în război ca urmare a solicitării directe adresate de către marele duce Nicolae principelui Carol I și a avut un rol decisiv în cucerirea Plevnei, motiv pentru care comandantul trupelor otomane, Osman Pașa, s-a predat colonelului român Mihai Cerchez. \ne) Bătălia de la Mărășești (6 august-3 septembrie 1917) a fost cea mai importantă luptă purtată pe teritoriul României în timpul Primului Război Mondial. În cadrul ei, trupele românești și ruse au oprit încercarea trupelor germane și austro-ungare de a cuceri Moldova și de a obține astfel o victorie decisivă pe frontul de Est. Acest fapt a împiedicat Puterile Centrale să-și transfere grosul efectivelor pe frontul de Vest pentru a obține acolo superioritatea. "]}]}
{"question_id": 49, "answer_id": 49, "model_id": "gpt-4o", "choices": [{"index": 0, "turns": ["Istoria românilor este expresia unei societăți preponderent patriarhale, în care puține femei au avut, în comparație cu bărbații, acces la poziții de conducere. De fapt, până în momentul de față, nicio femeie nu a îndeplinit în România poziția de conducător al statului, influența femeilor în guvernare exercitându-se doar indirect, prin intermediul unor afinități cu precădere familiale sau ideologice. Exemplele următoare sunt menite să ilustreze nu doar trei epoci, ci și trei ipostaze diferite prin care femeile au jucat un rol determinant în conducerea statului:\na) Doamna Chiajna (c. 1525-1588) a fost soția lui Mircea Ciobanul, domn al Țării Românești (1545-1552; 1553-1554; 1558-1559). După moartea soțului ei, a reușit să obțină sprijinul Porții Otomane în favoarea fiului său de 13 ani, Petru cel Tânăr, care a fost încoronat astfel domn. Mai mult, pentru a asigura domnia fiului său, Doamna Chiajna a condus ea însăși oastea care i-a învins în trei rânduri pe boierii pretendenți la tron. Obținând puterea absolută, Doamna Chiajna a instaurat în numele fiului său un regim autoritar, omorând numeroși boieri în care a văzut potențiale pericole. Domnia ei a durat 9 ani, până în 1568, când a căzut în dizgrația turcilor.\n        b) Maria a României (1875-1938) a fost a doua regină a României, soția lui Ferdinand I. A devenit extrem de populară printre români datorită activității sale diplomatice și caritabile. Astfel, în timpul Primului Război Mondial, cu ocazia retragerii în Moldova a armatei române, a activat ca soră de caritate în spitalele militare, ceea ce a făcut să fie supranumită „mama răniților”. Ulterior, în primii ani de după război, a desfășurat o intensă campanie diplomatică la Paris și Londra în scopul recunoașterii granițelor extinse ale noului stat român.\n        c) Ana Pauker (1893-1960) a fost o militantă și activistă comunistă de origine evreiască. În perioada 1947-1952 a îndeplinit funcțiile de vicepremier și ministru de externe al României, fiind totodată prima femeie care a îndeplinit asemenea funcții la nivel mondial. Distingându-se prin atitudinea sa autoritară, ea și-a câștigat o notorietate mondială prin apariția în septembrie 1948 pe coperta revistei Time. A fost înlăturată de la putere în 1952 de către reprezentantul liniei naționaliste a comunismului românesc, Gheorghe Gheorghiu-Dej, care a acuzat-o de „cosmopolitism” și „deviație de dreapta”."]}]}
{"question_id": 50, "answer_id": 50, "model_id": "gpt-4o", "choices": [{"index": 0, "turns": ["Stilul brâncovenesc, cunoscut și sub denumirea de „Renașterea Valahă”, este un stil arhitectural dezvoltat în Țara Românească la sfârșitul secolului al XVII-lea și la începutul secolului al XVIII-lea, reprezentând primul stil arhitectural specific românesc. Denumirea sa provine de la numele domnitorului Constantin Brâncoveanu, care a domnit între 1688 și 1714, perioadă în care stilul a cunoscut maxima înflorire. Cele mai importante exemple de arhitectură brâncovenească sunt Catedrala Patriarhiei din București (1654-1658), Mănăstirea Hurezi (1690-1693), Palatul Mogoșoaia (1702) și Biserica Stavropoleos (1724).\nÎn general, stilul este specific lăcașelor de cult din epoca amintită și prezintă trei trăsături principale:\n1) Influențele mixte: stilul brâncovenesc combină elemente din diferite tradiții arhitecturale, precum stilul bizantin, cel otoman, dar și cel renascentist occidental, în special cel italian, ca mărturie a impactului Renașterii italiene în Europa. \n2) Decorul ornamentat de factură barocă: decorațiunile stilului, în special interioarele sculptate în piatră și lemn cu motive florale și geometrice, i-au adus conferit acestuia denumirea de „baroc brâncovenesc”. \n3) Porticuri cu coloane și balcoane: unul dintre elementele distinctive ale stilului brâncovenesc este folosirea balcoanelor și a porticurilor cu coloane subțiri și sculptate în modele complicate; coloanele sunt adesea răsucite și prezintă capiteluri bogat ornamentate. \nRecunoscut pentru originalitatea sa în context artistic românesc, stilul brâncovenesc a cunoscut o revenire la sfârșitul secolului al XIX-lea și începutul secolului al XX-lea sub denumirile de „stil neobrâncovenesc” sau de „arhitectură neoromânească”; fenomenul s-a desfășurat în paralel cu Jugendstilul occidental care a dominat în epocă arhitectura civilă a Bucureștiului.\n"]}]}
{"question_id": 51, "answer_id": 51, "model_id": "gpt-4o", "choices": [{"index": 0, "turns": ["Importanța unui scriitor este dificil de cuantificat, întrucât în domeniul cultural popularitatea nu este sinonimă cu valoarea, iar cei doi parametri se întâmplă să fie adeseori într-un raport de divergență. Cu toate acestea, există un consens cvasi-unanim potrivit căruia cel mai important scriitor român a fost Mihai Eminescu (1850-1889). Relevanța națională a lui Eminescu poate fi susținută prin următoarele argumente:\n1) Eminescu a avut un impact major asupra literaturii române în aproape toate genurile literare. Astfel, apariția volumului Poesii (1883) a însemnat un moment de răscruce pentru literatura română, stabilind un nou prag calitativ pentru poeți. Însă Eminescu nu a scris doar un anume tip de poezie și, mai ales, nu s-a limitat la poezie. (Re)descoperirea și (re)publicarea succesivă a poeziilor sale vizionare, a prozei fantastice și poetice, a publicisticii și a textelor intime au făcut ca Eminescu să influențeze majoritatea genurilor literaturii române.\n2) Datorită complexității operei sale, Eminescu pare să rămână un scriitor mereu actual, valorificat de fiecare nouă generație de cititori și critici în alt fel, dar rămânând mereu un model literar. Astfel, există nu doar un Eminescu romantic, ci și unul modern sau chiar unul postmodern, iar această aparentă perenitate a valorii creează imaginea unui scriitor mereu actual.\n3) Influența lui Eminescu asupra societății românești se extinde cu mult în afara domeniului pur literar. Chiar dacă nu întotdeauna în mod justificat, el a fost valorificat adeseori și în calitate de filosof, de comentator politic, de istoric, economist sau chiar fizician. Urmașii lui Eminescu l-au celebrat nu doar ca scriitor, ci și ca publicist vizionar și savant sau au propus canonizarea lui ca sfânt. Dincolo de gradul de pertinență al unor asemenea demersuri, ele indică faptul că Eminescu a devenit pentru români o componentă esențială a identității lor naționale.\n"]}]}
{"question_id": 52, "answer_id": 52, "model_id": "gpt-4o", "choices": [{"index": 0, "turns": ["Fără să fi fost vreodată un lider tehnologic, România are o istorie bogată de contribuții în dezvoltarea științei și artelor. Iată cinci exemple reprezentative în acest sens:\n1. Stiloul cu rezervor. A fost inventat de către Petrache Poenaru (1799-1875), un inventator român care în anul 1827 a înregistrat la Paris un brevet pentru acest produs, ca „stilou portabil fără sfârșit, care se reîncarcă singur cu cerneală”. Totuși, invenția sa lui Poenaru nu s-a bucurat de producție în masă.\n2. Avionul cu reacție. În 1910, Henri Coandă (1886-1972) a dezvoltat primul prototip ilustrând principiul de funcționare al unui motor cu reacție. Avionul pe care a fost instalat, un biplan realizat din lemn și cu propulsie fără elice, dar dotat cu ceea ce inventatorul lui a numit „suflantă centrifugă”, nu a zburat, însă, niciodată. Coandă este, totuși, creditat cu descoperirea și teoretizarea efectului care îi poartă numele și care stă la baza aeronauticii moderne („efectul Coandă”). \n3. Dadaismul. Fără a constitui o invenție de natură tehnologică sau științifică, dadaismul (sau mișcarea DADA) este un curent literar de avangardă inventat în Zürich (Elveția) de către un grup în cadrul căruia scriitorul român de origine evreiască Tristan Tzara (1896-1963) a jucat un rol important. Se consideră că dadaismul a revoluționat arta europeană la începutul secolului XX. \n4. Insulina. Fiziologul român Nicolae Paulescu (1869-1931) a descoperit hormonul insulinei în 1921, deși munca sa a fost inițial umbrită de descoperirea ulterioară a lui Frederick Banting și Charles Herbert Best. Paulescu a manifestat poziții antisemite, făcând parte din Mișcarea Legionară, iar receptarea lui ulterioară a avut de suferit din cauza acestor poziții. \n5. Scaunul ejectabil. Un rol fundamental în inventarea cabinei catapultabile a avioanelor l-a avut românul Anastase Dragomir (1896-1966), care a înregistrat în 1930 la Paris, împreună cu Tănase Dobrescu, un brevet privind ejectarea verticală a unui scaun detașabil, dotat cu două parașute.\n"]}]}
{"question_id": 53, "answer_id": 53, "model_id": "gpt-4o", "choices": [{"index": 0, "turns": ["„Noul val românesc” sau Romanian New Wave, cum a devenit acesta cunoscut în străinătate, desemnează un gen de cinematografie apărut la mijlocul anilor 2000 în România. Termenul este folosit pentru a caracteriza o serie de filme care s-au bucurat de un succes considerabil la festivaluri internaționale de film precum Cannes sau Berlin și care a influențat semnificativ cinematografia mondială. Stilul Noului val este cu precădere minimalist și auster, înaintând perspective pesimiste în prezentarea unor tragedii individuale sau familiale. Istoric, multe dintre ele sunt plasate în anii ’80, în perioada de maximă precaritate a comunismului românesc, și explorează teme legate de brutalitatea regimului, de absența libertății și de restricții materiale. O altă temă recurentă este perioada tranziției spre capitalism și starea deplorabilă a serviciilor publice românești, înrăutățită de corupție, nepăsare, cinism și abuz, după cum observă criticul de film Andrei Gorzo în volumul colectiv coordonat împreună cu Andrei State, Politicile filmului. Contribuții la interpretarea cinemaului românesc contemporan (2014). Cele mai importante producții asociate cu Noul val românesc sunt Trafic (regia Cătălin Mitulescu, 2004), 4 Luni, 3 săptămâni și 2 zile (regia Cristian Mungiu, 2007), Cum mi-am petrecut sfârșitul lumii (Cătălin Mitulescu, 2006) și Moartea domnului Lăzărescu (Cristian Mungiu, 2005)."]}]}
{"question_id": 54, "answer_id": 54, "model_id": "gpt-4o", "choices": [{"index": 0, "turns": ["Această întrebare poate primi diverse răspunsuri, în funcție de subiectivitatea unuia sau a altuia dintre indivizi, care include diferențe de cultură, educație, afinități, substrat biografic și altele. Însă, pentru a fi plauzibil, răspunsurile trebuie să evite cât de mult se poate subiectivitatea și să se bazeze pe factori cât mai obiectivi. Chiar și așa, comparația între doi artiști este întotdeauna problematică, mai ales atunci când ei ilustrează epoci și stiluri diferite. Astfel, Nicolae Grigorescu (1838-1907) și-a creat majoritatea operelor la sfârșitul secolului al XIX-lea. Este considerat fondatorul picturii românești moderne, fiind puternic influențat de mișcarea impresionistă. În schimb, Adrian Ghenie (n. 1977) și-a pictat operele la începutul secolului al XXI-lea, realizând o sinteză postmodernă între expresionism abstract și diverse tehnici dadaiste. Prin urmare, este imposibil de realizat o comparație directă între ei tehnicile și stilurile lor artistice. Din punct de vedere al popularității, opera lui Grigorescu are o relevanță națională covârșitoare, dar o relevanță internațională minimă. În schimb, Ghenie este deja un artist recunoscut pe plan internațional, iar unele dintre picturile sale se vând cu milioane de euro. Prin urmare, dacă suntem de acord că relevanța artistică internațională este un semn al valorii, putem afirma că Ghenie este un pictor mai bun decât Grigorescu."]}]}
{"question_id": 55, "answer_id": 55, "model_id": "gpt-4o", "choices": [{"index": 0, "turns": ["Cel mai mare festival de teatru din România este Festivalul Internațional de Teatru de la Sibiu (FITS). Evenimentul este organizat începând cu 1994 de actorul Constantin Chiriac, directorul Teatrului Național „Radu Stanca” din Sibiu, și va ajunge în 2024 la a cea de-a XXXI-a ediție. Toate artele spectacolului sunt reprezentate în cadrul acestui festival, de la teatru, dans, circ și muzică până la operă și spectacole de musical. De-a lungul istoriei sale, festivalul a găzduit peste 1.600 de spectacole în săli convenționale, dintre care peste 1.000 au fost spectacole exclusiv de teatru. În afara pieselor de teatru jucate în spații special amenajate, marile atracții ale FITS sunt: \n1. Spectacolele stradale (muzică, dans, circ și spectacole de lumini), care sunt gratuite și care adună în fiecare an zeci de mii de spectatori din Sibiu, din România și din străinătate.\n2. Bursa de spectacole, o organizație care facilitează legătura dintre companiile de actori, operatorii culturali și producători în vederea inițierii de parteneriate sau spectacole invitate în diferite părți ale lumii. \n3. Aleea Celebrităților, o alee în Parcul Cetății din Sibiu conținând stele acordate diferiților artiști invitați la FITS: actori recunoscuți pe plan național și internațional, dar și regizori și teoreticieni ai artelor spectacolului, precum Marcel Iureș, Maia Morgenstern, Peter Brook, Jon Fosse, Eugenio Barba sau Silviu Purcărete.\n4. În cadrul FITS au loc și numeroase lansări de carte pe teme legate de artele spectacolului și subiecte conexe, precum și traduceri ale pieselor de teatru care fac anual obiectul spectacolelor-lectură din cadrul festivalului.\n5. Conferințe, seminare, workshopuri teoretice și spectacole-lectură. În cadrul acestor evenimente, publicul larg poate intra în dialog cu artiștii invitați, precum și cu traducători, profesori și teoreticieni ai teatrului. \n"]}]}
{"question_id": 56, "answer_id": 56, "model_id": "gpt-4o", "choices": [{"index": 0, "turns": ["Inventatorul și aviatorul Traian Vuia (1872-1950) a fost un pionier al zborului mecanic și un inginer creditat cu inventarea câtorva modele de aeroplane și avioane cu propulsie proprie foarte de succes în perioada de pionierat a zborului mecanizat. În 1906, el a realizat primul avion capabil de zbor cu autopropulsie, Vuia I, o realizare considerabilă față de modelele existente, care aveau nevoie de catapulte sau de alte metode exterioare pentru a decola. Zborul inaugural a avut loc în apropierea Parisului. Câțiva ani mai târziu, el a realizat două modele experimentale de elicopter. A fost ales membru al Academiei Române în 1946.\nO a doua contribuție esențială la istoria aviației a fost adusă de Aurel Vlaicu (1882-1913). Inginer supranumit „Vulturul Carpaților”, el și-a început cariera de inventator construind un planor cu care a realizat câteva zboruri de încercare în 1909. Tot în 1909 a început munca la primul său avion, Vlaicu I. În 1912, a câștigat o serie de premii la mitingul aerian de la Aspern, concurând chiar cu legendarul Roland Garros. Într-o tentativă de a traversa Carpații în zbor cu al doilea său avion, Vlaicu II, acesta s-a prăbușit, iar pilotul a murit în apropiere de Câmpina. \nContemporan cu Vuia și Vlaicu, Grigore Brișcu (1884-1965) s-a arătat interesat cu precădere de zborul vertical. Este creditat cu realizarea în 1909 a primului model funcțional de elicopter, dotat cu două elice coaxiale contrarotative, al căror unghi de incidență variază în timpul zborului, oferind astfel aparatului de zbor nu numai propulsie, ci și stabilitate verticală și orizontală. El și-a numit invenția „aerobrișcă” și a brevetat-o la Oficiul Român de Invenții sub numele de „motorul rotativ Brișcu”. De-a lungul timpului, a fost un susținător împătimit al elicopterelor, scriind studii despre eficiența lor și anticipând că acestea vor fi folosite pe scară largă în viitor.\n"]}]}
{"question_id": 57, "answer_id": 57, "model_id": "gpt-4o", "choices": [{"index": 0, "turns": ["Cea mai scumpă operă de artă creată vreodată de un român îl are ca autor pe sculptorul Constantin Brâncuși (1876-1957). Este vorba despre „Muza adormită” (1910), a șasea dintr-o serie de sculpturi de bronz înfățișând un cap de femeie, care a fost vândută cu 57,3 milioane de dolari unui cumpărături anonim, cu ocazia licitației organizate de casa Christie’s în New York, în anul 2017. Anterior, recordul la acest capitol îi aparținuse tot lui Brâncuși, prin sculptura „Mademe LR” (1918), care fusese cumpărată în 2009 cu 29,1 milioane de dolari."]}]}
{"question_id": 58, "answer_id": 58, "model_id": "gpt-4o", "choices": [{"index": 0, "turns": ["George Enescu (1881-1955) a compus numeroase creații muzicale care au devenit populare și au întrunit asentimentul criticii. Totuși, dacă în ierarhizarea acestora se iau în considerare și factori precum complexitatea sau investiția afectivă a autorului, atunci cea mai importantă creație a lui Enescu este Œdipe (1936), operă în patru acte, pe un libret în limba franceză de Edmond Fleg, compusă de-a lungul a zece ani (1921-1931). Inspirată de tragediile lui Sofocle, Oedip rege și Oedip la Colonos, dar și de Maruca Rosetti-Cantacuzino, viitoarea sa soțiu, Œdipe este o creație complexă, care a avut premiera absolută la Opéra Garnier din Paris, pe 13 martie 1936, și a fost reprezentată de atunci încoace pe mai multe scene ale lumii (Berlin, Viena, Urbana-Champaign, Cagliari, București)."]}]}
{"question_id": 59, "answer_id": 59, "model_id": "gpt-4o", "choices": [{"index": 0, "turns": ["Singurul savant român care până în momentul de față a câștigat Premiul Nobel fără să fi emigrat din România este Ioan Moraru (1927-1989). Născut în Dârlos, județul Sibiu, Moraru a absolvit Facultatea de Medicină din Cluj și a devenit apoi cadru didactic la Universitatea de Medicină și Farmacie din București, parcurgând toate gradele academice de la preparator la profesor și activând pentru o vreme ca șef al Catedrei de Anatomie Patologică. De asemenea, a mai fost directorul Institutului Medico-Legal „Mina Minovici”, directorul Institutului „Victor Babeș” al Academiei Române, membru titular și vicepreședinte al Academiei de Științe Medicale din România. A reprezentat România la Organizația Mondială a Sănătății. În 1983 a înființat în România o filială a asociației „Medicii lumii pentru prevenirea războiului nuclear”, iar în 1985, pe când Moraru era co-președinte al organizației, alături de Mihail Kuzin (URSS) și Bernard Lown (SUA), organizația a primit Premiul Nobel pentru Pace. La ceremonia de la Stockholm au fost prezenți și au ținut discursuri de recepție atât co-președintele sovietic, cât și cel american, însă statul român nu i-a permis lui Moraru să participe, deoarece dictatorul Nicolae Ceaușescu aspira el însuși la acest premiu și nu accepta să fie eclipsat în vreun fel de un alt român."]}]}
{"question_id": 60, "answer_id": 60, "model_id": "gpt-4o", "choices": [{"index": 0, "turns": ["Potrivit unei hotărâri din 14 martie 2023 a Camerei Deputaților, sportul național al României este oina, iar Ziua Națională a Oinei a fost fixată pe data de 9 mai. Oina a fost atestată documentar în România încă din secolul al XIV-lea, iar prin reforma învățământului din 1898 ea a fost introdusă în mod obligatoriu în școlile românești pe toate treptele. Oina a cunoscut o popularitate remarcabilă în perioada regimului comunist din România, când a fost susținută de un sistem competițional complex, dar a înregistrat un regres major după 1990.\n        Oina este un sport asemănător baseballului, care se joacă pe un teren de 80 m x 32 m, împărțit în trei zone: zona de bătaie (5 m), zona în joc (70 m) și zona din fund (5 m). Zona în joc este, la rândul ei, împărțită în pătrate și triunghiuri. Oina presupune două echipe de câte 11 jucători, dintre care una „de bătaie” și alta „de prindere”. Echipa „de bătaie” trebuie să trimită, prin lovitură cu bâta, mingea de joc în terenul advers, iar, în cazul în care mingea este prinsă de echipa adversă, să evite ca jucătorii ei să fie loviți apoi cu mingea. În schimb, echipa „de prindere” trebuie să prindă mingea și apoi să-i lovească cu ea pe jucătorii echipei adverse care încearcă să le traverseze terenul. Fiecare dintre aceste acțiuni de joc are alocată un punctaj. Jocul durează două reprize, în care echipele își schimbă rolurile. În final câștigă echipa care acumulează cel mai mare punctaj. \n"]}]}
{"question_id": 61, "answer_id": 61, "model_id": "gpt-4o", "choices": [{"index": 0, "turns": ["Deși ideea de popularitate a unui sport poate fi definită din mai multe puncte de vedere, nu există îndoială că sportul cel mai popular în România rămâne fotbalul, care câștigă detașat la cele mai importante criterii de popularitate. În primul rând, fotbalul ca sport implică în România cel mai mare număr de persoane. Astfel, o estimare datând din anul 2017 arată că în această țară existau pe atunci cca. 100.000 de jucători de fotbal, care erau afiliați la aproximativ 3.000 de cluburi. În al doilea rând, fotbalul este sportul care atrage la partidele sale cel mai mare număr de spectatori. De exemplu, o statistică realizată după prima jumătate a sezonului 2023-2024 arată că la cele 18 etape desfășurate până atunci au asistat peste un milion de spectatori. În al treilea rând, fotbalul este sportul cel mai mediatizat în România. O statistică aferentă lunii ianuarie 2023 privind reflectarea sporturilor românești în presa scrisă, radio, TV, online și social media arată că fotbalul a făcut obiectul a 5.448 de materiale, la mare distanță de al doilea sport în ordinea mediatizării, tenisul, care a beneficiat de doar 441 de materiale."]}]}
{"question_id": 62, "answer_id": 62, "model_id": "gpt-4o", "choices": [{"index": 0, "turns": ["O ierarhizare a tuturor sportivilor români este dificil de făcut deoarece nu toate sporturile beneficiază de aceeași popularitate în societatea românească. În plus, fiecare sport are propriul sistem competițional și modalități diferite de promovare a sexelor. Ponderând toate aceste circumstanțe se poate afirma că cei mai buni sportivi români au fost următorii: \n1. Ivan Patzaichin (1949-2021) - caiac-canoe. A participat la cinci ediții ale Jocurilor Olimpice de Vară (Mexico 1968, München 1972, Montréal 1976, Moscova 1980 și Los Angeles 1984), unde a obținut 7 medalii, dintre care 4 de aur și 3 de argint. Dedicația sa față de acest sport s-a dovedit și prin faptul că a terminat o cursă cu pagaia ruptă, fără să abandoneze.\n2. Nadia Comăneci (n. 1961) - gimnastică. A participat la două ediții ale Jocurilor Olimpice de Vară (Montréal 1976 și Moscova 1980), reușind să obțină 5 medalii de aur, 3 de argint și una de bronz. A devenit o figură emblematică a gimnasticii prin faptul că a primit primul „zece absolut” (10.00) la nivel mondial.\n3. Gheorghe Hagi (n. 1965) - fotbal. Considerat cel mai important fotbalist român din toate timpurile, a condus în calitate de căpitan echipa națională a României către cea mai bună performanță din istoria ei (sferturile de finală la Campionatul Mondial din SUA, 1994). \n4. Gabriela Szabó (n. 1975) - atletism. A stabilit două noi recorduri mondiale pentru care a fost declarată în 1999 drept cea mai bună sportivă din Europa. De asemenea, a participat la Jocurile Olimpice de la Atlanta (1996) și Sydney (2000), unde a obținut o medalie de aur, una de argint și una de bronz.\n5. Simona Halep (n. 1991) - tenis. Este prima tenismenă româncă ce a reușit să ocupe numărul 1 în ierarhia clasamentul mondial WTA, pe care l-a deținut timp de 47 de săptămâni, în perioada 2017-2018. De asemenea, a câștigat turneele de Mare Șlem de la Roland Garros (2018) și Wimbledon (2019).\n"]}]}
{"question_id": 63, "answer_id": 63, "model_id": "gpt-4o", "choices": [{"index": 0, "turns": ["Prima participare a României la Jocurile Olimpice de Vară a avut loc cu ocazia ediției organizate la Paris, în anul 1900. Însă România a avut o prezență constantă doar începând cu ediția desfășurată la Helsinki, în 1952. Din cele 29 de ediții ale Jocurilor Olimpice de Vară desfășurate până acum, România a participat la 22 de ediții. Dintre acestea, cele mai bune performanțe le-au obținut sportivii români la ediția desfășurată la Los Angeles, în anul 1984. La ediția respectivă sportivii români au obținut un total de 53 de medalii, dintre care 20 de aur, 16 de argint și 17 de bronz. Aceasta a făcut ca echipa României să se claseze pe locul al doilea în clasamentul general, după Statele Unite ale Americii și înaintea unor țări precum Republica Federală Germania, China, Italia, Canada și Japonia."]}]}
{"question_id": 64, "answer_id": 64, "model_id": "gpt-4o", "choices": [{"index": 0, "turns": ["Importanța unei echipe de fotbal este un indicator subiectiv, deoarece ea depinde atât de performanțele echipei, cât și de popularitatea ei în rândurile spectatorilor. Păstrând un echilibru între acești factori, se poate spune că cele mai importante echipe de fotbal din România sunt:\n        1. FCSB (acronim pentru Fotbal Club Steaua București). Conform unui sondaj recent realizat de INSCOP, este cea mai populară echipă de fotbal din România, deoarece aproximativ o treime dintre români (33,4%) se declară fanii ei. Este actuala campioană a României și a mai câștigat de 26 de ori acest campionat. Se revendică de la CSA Steaua București, echipa care a câștigat Cupa Campionilor Europeni în 1986.\n        2. Dinamo București. Beneficiază de aderența a 6,4% dintre români și s-a definit mereu prin rivalitatea cu FCSB/Steaua. A câștigat de 18 ori campionatul României. Cea mai bună performanță internațională a echipei a reprezentat-o calificarea în semifinalele Cupei Campionilor Europeni (în sezonul 1983-1984).\n        3. Rapid București. Se declară fanii săi 4,9% dintre români, reprezentând cel ce-al treilea club din țară ca popularitate. A câștigat de 3 ori campionatul României. Pe plan internațional, a reușit să ajungă în sezonul 2005-2006 în sferturile de finală ale Cupei UEFA, de unde a fost eliminată de FCSB.\n        4. Universitatea Craiova. Se remarcă prin fanii săi pasionali, care reprezintă aproximativ 4% din populația României. A câștigat de 4 ori campionatul României. La nivel internațional, cea mai bună performanță o reprezintă semifinalele Cupei UEFA, unde a reușit să ajungă în sezonul 1982-1983.\n5. CFR Cluj. Este cea mai populară echipă din Transilvania, fiind simpatizată de 3,1% dintre români. Deși echipa a fost înființată încă din anul 1907, performanțele sale sunt de dată mai recentă. Începând din 2008, a reușit să câștige de 8 ori campionatul României, inclusiv de 5 ori consecutiv în perioada 2018-2022.\n"]}]}
{"question_id": 65, "answer_id": 65, "model_id": "gpt-4o", "choices": [{"index": 0, "turns": ["Timp de aproape patru decenii (de la mijlocul anilor 1970 până la începutul anilor 2010), România a fost o forță redutabilă în gimnastica feminină, afirmându-se atât la nivel de echipă națională, cât și prin intermediul unor individualități care au marcat istoria acestui sport. Astfel, după ce a reușit să obțină la Jocurile Olimpice de Vară de la Melbourne (1956) și Roma (1960) medaliile de bronz, România s-a afirmat începând cu Montréal (1976) nu doar ca echipă, ci și prin individualitățile excepționale pe care le-a promovat, începând cu Nadia Comăneci (care a obținut prima notă de 10.00 la nivel mondial, la Jocurile Olimpice din 1976) și continuând cu Ecaterina Szabo, Daniela Silivaș, Lavinia Miloșovici, Gina Gogean, Simona Amânar, Andreea Răducan, Cătălina Ponor, Sandra Izbașa și Larisa Iordache. În perioada 1976-2012, echipa națională de gimnastică feminină a României s-a aflat mereu pe podiumul Jocurilor Olimpice de Vară, obținând 3 medalii de aur (Los Angeles 1984, Sydney 2000 și Atena 2004), 4 de argint (Montréal 1976, Moscova 1980, Seul 1988 și Barcelona 1992) și 3 de bronz (Atlanta 1996, Beijing 2008 și Londra 2012). În acest interval de aproape două decenii au devenit legendare rivalitățile ei cu Uniunea Sovietică (în anii ’70 și ’80), iar apoi, după destrămarea acesteia, cu noile forțe din gimnastica mondială, precum Statele Unite ale Americii, China și Rusia."]}]}
{"question_id": 66, "answer_id": 66, "model_id": "gpt-4o", "choices": [{"index": 0, "turns": ["Cea mai importantă realizare a unui club fotbalistic din România a fost câștigarea Cupei Campionilor Europeni de către echipa F.C. Steaua București, în 1986. Ca să ajungă în finala competiției, Steaua a învins următoarele echipe: Vejle Boldklub (Danemarca, scor general 5-2), Honvéd Budapesta (Ungaria, scor general 4-2), Kuusysi Lahti (Finlanda, scor general 1-0) și R.S.C. Anderlecht (Belgia, scor general 3-1). În finala desfășurată la Sevilla, pe 7 mai 1986, Steaua a învins cu 2-0 F.C. Barcelona (Spania), în urma executării loviturilor de departajare. La finalul unei partide tensionate, pentru Steaua au marcat din penalti Marius Lăcătuș și Gabi Balint, în timp ce pentru Barcelona au ratat toți cei patru executanți. Toate cele patru șuturi ale fotbaliștilor spanioli au fost apărate de către portarul român Helmuth Duckadam, considerat cel mai bun jucător al partidei."]}]}
{"question_id": 67, "answer_id": 67, "model_id": "gpt-4o", "choices": [{"index": 0, "turns": ["Deși prezența românească în NBA tinde să fie asociată în mod curent cu figura lui Gheorghe „Ghiță” Mureșan, care a activat acolo în perioada 1993-2000 și a fost cel mai înalt jucător din istoria competiției (2,31 m), primul român care a jucat în National Basketball Association a fost, de fapt, Ernie Grunfeld. Născut în 1955 la Satu Mare, Grunfeld a activat în NBA timp de 9 sezoane, jucând pentru echipele Milwaukee Bucks (1977-1979), Kansas City Kings (1979-1982) și New York Knicks (1982-1986). Și-a încheiat cariera cu un procentaj de coșuri înscrise din acțiune de 47,7% și cu unul de reușite totale din aruncări de 77%. După încheierea carierei de jucător a fost manager general la New York Knicks (1989-1999) și la Milwaukee Bucks (1999-2003), iar apoi președintele echipei Washington Wizards (2003-2019)."]}]}
{"question_id": 68, "answer_id": 68, "model_id": "gpt-4o", "choices": [{"index": 0, "turns": ["Având în vedere popularitatea de care se bucură fotbalul în România, nu e o surpriză faptul că cele mai încăpătoare arene sportive românești sunt, de fapt, stadioane de fotbal. În ordinea descrescătoare a capacității, ele sunt următoarele:\n        1) Arena Națională, situată în București, cu o capacitate de 55.643 de locuri.\n        2) Stadionul Steaua, situat în București, cu o capacitate de 31.254 de locuri.\n        3) Stadionul Ion Oblemenco, situat în Craiova, cu o capacitate de 30.983 de locuri.\n"]}]}
{"question_id": 69, "answer_id": 69, "model_id": "gpt-4o", "choices": [{"index": 0, "turns": ["Tenisul este unul dintre cele mai populare sporturi din România, însă în evaluarea popularității lui trebuie ținut cont de anumite circumstanțe. Mai întâi, tenisul este un sport individual (sau, cel mult, de dublu), astfel încât numărul de practicanți ai acestuia nu poate concura cu numărul de practicanți ai sporturilor de echipă. La aceasta se adaugă și faptul că tenisul este un sport extrem de costisitor, în care sume importante trebuie alocate nu numai pentru echipament, ci și pentru închirierea terenului, plata antrenorului personal și, eventual, chiar a partenerilor de antrenament. S-a estimat că formarea unui tenismen de performanță poate costa câteva sute de mii de euro. Nu în ultimul rând, interesul față de tenis în România a variat și în funcție de performanțele sportivilor profesioniști români, care au trezit mai mult sau mai puțin interesul copiilor și tinerilor față de acest sport. În momentul de față, interesul românilor față de tenis este stimulat și de realizările Simonei Halep, care a devenit în ultimul deceniu imaginea emblematică a acestui sport în România. Acest context a făcut ca, în funcție de anumiți parametri (număr de materiale media, număr de telespectatori, uneori chiar sume investite la pariuri), tenisul să devină în România al doilea sport ca popularitate - după fotbal, deși la mare distanță de acesta."]}]}
{"question_id": 70, "answer_id": 70, "model_id": "gpt-4o", "choices": [{"index": 0, "turns": ["Bucătăria românească are o istorie bogată, fiind rezultatul a numeroase interferențe cu bucătăriile turcească, maghiară, germană și slavă. Iată cinci exemple de mâncăruri românești reprezentative:\n1) Sarmale: rulouri de varză umplute cu un amestec de carne de porc, orez, ceapă și condimente și servite îndeosebi cu mămăligă și smântână. \n2) Ciorbă de burtă: o ciorbă grasă și acră făcută din burtă de vită și legume, condimentată din belșug cu usturoi, piper negru măcinat și cimbru. Se servește cu ardei iute crud sau murat.\n3) Mici (mititei): o mâncare de inspirație turcească, reprezentând un amestec de carne tocată de vită și porc gătită de obicei pe grătar. Micii se servesc cu pâine și muștar și sunt o mâncare foarte populară cu ocazia zilei de 1 Mai. \n4) Piftie: o gelatină sărată obținută din fierberea picioarelor, șoriciului și urechilor porcului împreună cu legume, de obicei condimentată cu mult usturoi și asezonată cu boia de ardei. Se gătește la puțină vreme după sacrificarea porcului. \n5) Mămăligă: o turtă obținută din fierberea făinii de porumb (mălai) cu apă și sare. Este una din mâncărurile preferate în mediul rural datorită caracterului său economic. Se servește cu brânză și smântână sau ca substitut pentru pâine pe lângă diverse mâncăruri de carne. \n"]}]}
{"question_id": 71, "answer_id": 71, "model_id": "gpt-4o", "choices": [{"index": 0, "turns": ["Religia joacă un rol extrem de important în viața majorității românilor, indiferent de confesiunea căreia îi aparțin aceștia. Potrivit ultimului recensământ realizat în România (în 2022), peste trei sferturi din populația României s-a declarat religioasă și afiliată unei confesiuni anume. Majoritatea populației (73,86%) este afiliată Bisericii Ortodoxe Române (BOR) și se identifică ca creștin ortodoxă. De altfel, BOR a reprezentat timp de secole o componentă centrală a identității și culturii românești, având în vedere că multe tradiții, obiceiuri și sărbători sunt strâns legate de practicile creștin-ortodoxe. Pe lângă asta, Biserica Ortodoxă a jucat un rol fundamental în consolidarea conștiinței naționale, îndeosebi în perioada de construire statală din secolele XIX-XX. De aceea, în ciuda conservatorismului ei cu accente de reacționarism și intoleranță, Biserica Ortodoxă se află pe locul al doilea, după armată, în topul instituțiilor în care românii au încredere (cu 62,5%). În plus, pe lângă ortodoxie, peste 8% dintre români și-au declarat afilierea la alte ramuri ale creștinismului: romano-catolică, reformată, penticostală sau greco-catolică. Dincolo de aceasta, indiferent dacă se declară sau nu religioși, religia continuă să fie importantă pentru români și în mod indirect, fiindcă sărbătorile religioase sunt și sărbători legale, ceea ce înseamnă că românii își pot petrece atunci mai mult timp cu prietenii și familia."]}]}
{"question_id": 72, "answer_id": 72, "model_id": "gpt-4o", "choices": [{"index": 0, "turns": ["Hora este dansul popular tradițional în România și Republica Moldova, cu origini incerte, dar cu o istorie îndelungată. Specifică culturii rurale, hora este un dans care include un număr variabil de dansatori (de la 3 la câteva mii), care se țin de mână într-un cerc larg, înaintând trei pași în față și trei pași înapoi în timp ce se învârt în sensul invers acelor de ceasornic. Dansul este acompaniat de o orchestră instrumentală incluzând o vioară și un țambal. Hora se joacă la sărbători populare precum Ziua Națională și la nunți, dar în ultima vreme nu mai are funcția pe care obișnuia să o aibă în mediul rural, aceea de a înlesni curtarea fetelor din sat și apoi luarea lor în căsătorie. Fără a mai fi la fel de actual și a mai îndeplini astăzi aceeași funcție matrimonială, obiceiul horei este încă un liant social foarte puternic."]}]}
{"question_id": 73, "answer_id": 73, "model_id": "gpt-4o", "choices": [{"index": 0, "turns": ["România are o istorie culturală bogată și diversă, iar sărbătorile ei reflectă tradiții religioase și evenimente istorice locale și internaționale. Cele mai importante cinci sărbători din România sunt: \n1) Anul Nou, Revelionul sau „trecerea dintre ani”, sărbătorit la ora 12 noaptea pe data de 31 decembrie, împreună cu familia și prietenii, cu precădere afară, în aer liber. Se aprind artificii, se bea șampanie și se mănâncă pește, iar de obicei românii poartă un obiect de vestimentație roșu și un cățel de usturoi în buzunar pentru a avea noroc în anul care vine.\n2) Crăciunul sau Nașterea Domnului, sărbătorit pe data de 25 decembrie împreună cu familia. Cu ocazia acestei sărbători se cântă colinde, se oferă cadouri și se împodobește bradul de Crăciun. \n3) Paștele Ortodox sau Învierea Domnului, poate cea mai importantă sărbătoare religioasă din calendarul ortodox, cu ocazia căreia se vopsesc ouă, se coace cozonac și se gătește drob de miel. Se sărbătorește primăvara la o dată variabilă, în funcție de calendarul creștin ortodox. \n4) Ziua Națională, sărbătorită pe data de 1 decembrie, marchează Marea Unire a Regatului României cu Transilvania, Banatul, Crișana și Maramureșul în 1918. Ziua Națională se sărbătorește de obicei cu parade militare și cu alte forme de aniversare publică. Începând cu anul 2012, o sărbătoare legată de Ziua Națională este ziua precedentă, 30 noiembrie, adică ziua Sfântului Apostol Andrei, considerat ocrotitorul României.\n5) Ziua Internațională a Muncii, sărbătorită pe data de 1 mai. În această zi, românii ies la iarbă verde, fac grătare și își amintesc de drepturile muncitorilor și de lupta pentru obținerea lor.\n"]}]}
{"question_id": 74, "answer_id": 74, "model_id": "gpt-4o", "choices": [{"index": 0, "turns": ["Nunțile românești sunt evenimente cu un puternic substrat religios, fiind ancorate în tradiții și obiceiuri multiseculare, care s-au conservat până astăzi măcar cu o funcție alegorică. Iată câteva elemente caracteristice unei nunți românești:\n1) Logodna, care presupune cel mai adesea un acord informal încheiat între familiile celor doi miri și care este urmată de o petrecere restrânsă. \n2) Zestrea, care este pregătită de familia viitoarei soții și care include obiecte de uz casnic ce vor servi soților în viitorul lor cămin. În zilele noastre, odată cu atenuarea discrepanței sociale dintre sexe, zestrea tinde să devină mai degrabă simbolică.\n3) Călcatul pe picior. Există obiceiul ca unul dintre miri să încerce să-l calce pe celălalt pe picior în timpul slujbei de la Biserică. Se spune că cine reușește să-l calce pe celălalt va ajunge să domine viitoarea căsnicie. \n4) La ieșirea din Biserică sau primărie, există obiceiul ca nașii de cununie să arunce după miri cu orez și grâu, gest care simbolizează bunăstare și fertilitate. \n5) Primirea cu pâine și sare: când ajung la petrecere și intră în sala de nuntă, mirii sunt primiți cu pâine și sare, simbolizând ospitalitate și prosperitate.\n6) Voalul miresei: în cadrul petrecerii de nuntă, unul dintre nași va desprinde voalul miresei, înlocuindu-l cu o basma. Acest lucru marchează transformarea miresei din domnișoară în femeie căsătorită, gospodină și viitoare mamă. Acest obicei nu mai este atât de răspândit în zilele noastre. \n7) Furtul miresei. Acest obicei se manifestă în timpul nunții, când prieteni din cercul intim al mirelui și/sau al miresei „fură” mireasa și o duc într-un loc din apropiere, returnând-o apoi la petrecerea de nuntă și așteptând ca mirele s-o „răscumpere”, după un ritual al negocierii desfășurat în văzul și în râsul tuturor. \n"]}]}
{"question_id": 75, "answer_id": 75, "model_id": "gpt-4o", "choices": [{"index": 0, "turns": ["Moartea e un eveniment major în viața socială a românilor, fiind tratat cu multă solemnitate și înconjurat de numeroase ritualuri adiacente. Iată câteva obiceiuri de la înmormântările românilor:\n1) Persoanele decedate sunt îmbrăcate sobru, în costum negru sau rochie neagră; tinerii necăsătoriți sunt îmbrăcați în costum de mire, în vreme ce tinerele necăsătorite sunt îmbrăcate în costum de mireasă înainte de așezarea în sicriu.\n2) De la moartea unui român sau românce până după înmormântare, toate oglinzile din casa în care trăiau aceștia se acoperă cu materiale textile. Acest lucru se face pentru ca sufletul persoanei decedate să nu rămână captiv pe pământ în loc să pornească spre lumea cealaltă. \n3) După înmormântare se oferă tuturor celor prezenți pachete cu mâncare, iar cercul restrâns al familiei merge la așa-numita „masă de pomană”, împreună cu preotul care a oficiat slujba de înmormântare. \n4) În anumite regiuni ale României, pe ochii închiși ai celor decedați se așază monede, iar în sicriu se pun bani și alte obiecte – ac, ață și pieptene, de exemplu –, pentru ca cei morți să poată „plăti” trecerea și să-și facă existența mai ușoară pe lumea cealaltă. Acesta este un obicei păgân, însă se practică destul de des.\n5) Sicriul se scoate mereu cu picioarele înainte din capelă pentru a fi dus la locul de înmormântare – de unde și expresia românească de „a ieși cu picioarele înainte” cu sensul de „a muri”.\n"]}]}
{"question_id": 76, "answer_id": 76, "model_id": "gpt-4o", "choices": [{"index": 0, "turns": ["România are multe superstiții, care se datorează în principal bogatului ei substrat spiritual-religios. Iată câteva exemple reprezentative de superstiții:\n1) Deochiul: românii cred într-o formă de blestem aruncat atunci când cineva este privit într-un fel anume, de obicei insistent, malițios sau cu subînțeles. Pentru a contracara efectele deochiului, se spune o rugăciune deasupra unui pahar cu apă în care s-au stins 3 chibrituri. Cel deocheat bea apoi apa, iar blestemul se desface. \n2) Evitarea colțului mesei: se spune că persoanele care se așază la o masă în dreptul colțului ei nu se vor mai căsători.\n3) Vărsatul sării: se spune că vărsatul sării aduce ghinion sau poate duce la o ceartă cu oameni din proximitatea celui care a vărsat-o. Pentru a contracara efectele blestemului, trebuie să arunci puțină sare din cea vărsată peste umăr.\n4) Sughițul. Se spune că atunci când sughiți, cineva se gândește la tine sau te bârfește. \n5) Mâncărimi în palmă. Se spune că dacă te mănâncă palma stângă, vei avea o cheltuială neașteptată, iar dacă te mănâncă palma dreaptă, vei primi o sumă de bani. \n"]}]}
{"question_id": 77, "answer_id": 77, "model_id": "gpt-4o", "choices": [{"index": 0, "turns": ["Bancurile tipic românești îl au ca protagonist pe Bulă, considerat un prototip al românului și portretizat adeseori ca fiind prostuț, dar norocos și descurcăreț. Iată un banc tipic românesc: \nBulă are bicicletă nouă. \nÎntr-o zi, vine la mama lui fericit:\n– Mamă, mamă, uite: pot să mă dau fără mâini!\n– Bravo, Bulă! Dar ai grijă să nu cazi! \nMai trec câteva zile, iar vine Bulă la mama lui:\n– Mamă, mamă, uite: pot să mă dau fără picioare!\n– Bravo, Bulă! Dar ai grijă să nu cazi! \nMai trec alte câteva zile, iar vine Bulă:\n– Mamă, mamă, uite: pot să mă dau fără dinți!...\n"]}]}
{"question_id": 78, "answer_id": 78, "model_id": "gpt-4o", "choices": [{"index": 0, "turns": ["Ideea de relevanță culturală este una preponderent contextuală și, de aceea, discutabilă. Relevanța unui gen muzical poate fi ridicată pentru un grup, dar scăzută pentru altul. Conform lui Adrian Schiop (Șmecherie și lume rea. Universul social al manelelor, Editura Cartier, 2017), manelele sunt o componentă esențială a culturii populare românești din anii ’90 și de la începutul anilor 2000. Apărute ca o adaptare a genului muzical specific arealului balcanic și în special spațiului sârbesc (turbo-folk), manelele au asimilat anterior foarte multe influențe orientale și turcești, datorate îndelungatei dominații otomane asupra Balcanilor. Multă vreme manelele s-au aflat în România pe o poziție de inferioritate, fiind criticate de establishmentul cultural ca fiind o formă de subcultură, într-o argumentație ce includea adeseori atitudini rasiste și clasiste – fiindcă ascultătorii manelelor erau considerați a aparține minorității rome și de a fi din clase sociale inferioare. Manelele au ieșit din acest con de umbră și au început să fie acceptate în cercuri sociale mai largi la sfârșitul anilor 2000, când au intrat parțial în zona de cultură populară în sens extins, cu toate că numeroși români le privesc în continuare cu suspiciune. Ca orice gen muzical, manelele au fost contaminate de alte genuri muzicale internaționale, precum popul sau hip-hopul. Actualmente, ele ocupă o poziție importantă în peisajul muzical românesc, cu toate că nu sunt amplu reprezentate în circuitele de distribuție națională precum radioul sau televiziunea, ci își manifestă popularitatea mai mult în mediul online sau la evenimente private."]}]}
{"question_id": 79, "answer_id": 79, "model_id": "gpt-4o", "choices": [{"index": 0, "turns": ["Românii au un repertoriu foarte bogat de înjurături și invective, de la cele mai inofensive la cele mai vulgare. Datorită substratului religios al românilor, multe dintre înjurăturile românești ar putea fi considerate blasfemice, pentru că implică adesea sfinți ortodocși, diavoli sau figurile Sfintei Treimi. „Du-te dracului!”, „La dracu’!”, „Să te ia dracu’!”, „Drăcia dracului!” și „Mama dracului!” sunt înjurături recurente în vocabularul românilor, indiferent dacă sunt adresate altora sau au o funcție retorică, exprimând mirare, frustrare sau surpriză."]}]}
{"question_id": 80, "answer_id": 80, "model_id": "gpt-4o", "choices": [{"index": 0, "turns": ["Contele Dracula este un personaj ficțional inventat de scriitorul irlandez Bram Stoker în romanul Dracula (1897). Potrivit lui Stoker, Dracula este un vampir care locuiește într-un castel din Transilvania și care, la fel ca toți din specia lui, se hrănește cu sânge omenesc. Prin urmare, legătura lui Dracula cu România este dublă. Ea ține, pe de o parte, de locul unde își are Dracula castelul (în Transilvania, provincie care la data publicării romanului era inclusă în Imperiul Austro-Ungar, dar acum se află în România), iar, pe de altă parte, de prototipul istoric al personajului, și anume voievodul muntean Vlad Țepeș (1431-1476). Tatăl lui Vlad Țepeș, Vlad Dracul, fusese supranumit astfel deoarece era membru al Ordinului Dragonului (în latină „Draco”), de unde și porecla „Drăculea” atribuită lui Țepeș. În plus, sașii din Transilvania, care erau adversarii politici ai lui Țepeș, au speculat similitudinea lingvistică dintre draco (= „dragon” în limba latină) și drac (= „diavol” în limba română) și au asociat figura domnitorului valah cu aceea a unui monstru care bea sânge de om. Astfel se explică nașterea mitului modern al lui Dracula."]}]}
{"question_id": 81, "answer_id": 81, "model_id": "gpt-4o", "choices": [{"index": 0, "turns": ["În ciuda similitudinii dintre cele două etnonime, între ele nu există nicio asociere lingvistică. Termenul „român” provine de la „roman(us)”, care desemna în limba latină statutul de locuitor al Romei, iar ulterior, prin extensie, pe acela de cetățean al Imperiului Roman. În schimb, termenul de „rom” provine de la forma sa omonimă, care înseamnă în limba romani, în funcție de context, „om”, „soț”, „bărbat” sau „țigan”. Prin urmare, nu este nicio legătură între denumirile celor două popoare.\n        Din punct de vedere etnic, românii și romii sunt popoare distincte, care se diferențiază prin numeroase alte trăsături. Astfel, românii sunt un popor format în decursul primului mileniu al erei noastre în Peninsula Balcanică, rezultat în principal din contopirea populației indigene dacice cu coloniștii locali, la care s-au adăugat ulterior o serie de alte straturi etnolingvistice (în special slave). Limba pe care ei o vorbesc este o limbă romanică. În schimb, romii sunt un popor format în India, care a migrat spre vest în mai multe valuri, stabilindu-se cu precădere în Estul și Sudul Europei, precum și în Nordul Africii. Ei vorbesc o limbă de tip indo-arian.\nDincolo de origine și tipologie, cea mai mare diferență dintre români și romi privește modul de viață: românii sunt un popor cu un mod de viață preponderent sedentar, chiar dacă, prin practicarea transhumanței, unii dintre ei au avut de-a lungul istoriei și un mod de viață nomad. În schimb, romii sunt un popor preponderent nomad, chiar dacă de-a lungul istoriei statutul lor de robi în Europa de Est i-a obligat uneori la un mod de viață sedentar. Perioada mai recentă a înregistrat o transformare a modului de viață al romilor dinspre nomadism către sedentarism, însă caracterul lor nomad nu a dispărut cu totul, după cum o arată migrația masivă dinspre Estul către Vestul Europei.\n"]}]}
{"question_id": 82, "answer_id": 82, "model_id": "gpt-4o", "choices": [{"index": 0, "turns": ["Românii se consideră în general un popor tolerant, promovând un discurs amplu și destul de bine articulat despre propria lor ospitalitatea. Adevărul este, însă, că atitudinea românilor față de migranți, față de reprezentanții altor religii și față de minoritățile sexuale este una preponderent conservatoare. Acest fenomen e confirmat, mai întâi, de reacțiile adeseori extrem de ostile față de migranții proveniți din Africa sau Asia, care sunt disproporționate mai ales dacă se ia în calcul numărul foarte redus de imigranți care au venit în România în comparație cu alte țări europene. Un caz recent arată genul de atitudine pe care românii o pot cultiva față de muncitorii străini: în 2020, în comuna Ditrău, județul Harghita, aproximativ 200 de localnici au fost revoltați de faptul că brutăria locală Ditrói Pékség angajează doi muncitori din Sri Lanka. Ei s-au adunat în fața primăriei, cerând ca acest “val de migrație” să ia sfârșit, fiindcă le amenință cultura, stilul de viață și siguranța comunității. De altfel, conform unui sondaj realizat în 2019, 44% dintre români consideră că emigranții nu ar trebui să fie primiți în Europa. O atitudine refractară au românii și față de cultele pe care le văd ca fiind situate la o distanță considerabilă față de ortodoxie. În această categorie se disting „sectele” desprinse din creștinism (față de care au o atitudine ostilă cam o treime dintre români, conform unui sondaj din 2022), precum și islamul (care a făcut în 2023 inclusiv obiectul unei petiții împotriva „islamizării României”). În ceea ce privește minoritățile sexuale, legislația României nu permite în momentul de față căsătoriile între persoane de același sex, iar homosexualitatea a fost dezincriminată abia în 2001, simultan cu incriminarea infracțiunilor cu substrat homofob. Chiar dacă în anul 2018 societatea românească nu a validat prin referendum propunerea de a defini în constituția țării familia ca uniune între un bărbat și o femeie, în cadrul ei există încă o puternică atitudine discriminatorie față de minoritățile sexuale. Potrivit unui studiu realizat în 2023 pe eșantioane provenite din 30 de țări, doar 25% dintre români susțin legalizarea căsătoriei între persoane de același sex, ceea ce plasează România pe penultimul loc al acestui clasament, cu puțin înaintea Turciei și cu mult sub media globală de 56%."]}]}
{"question_id": 83, "answer_id": 83, "model_id": "gpt-4o", "choices": [{"index": 0, "turns": ["Ca orice popor, românii au o imagine mai favorabilă despre anumite națiuni și mai puțin favorabilă despre altele, în funcție de relațiile din prezent și de trecutul lor comun. Popoarele față de care românii au o percepție majoritar negativă sunt, în ordine descrescătoare:\na) Romii. Potrivit unui sondaj din 2020, românii au o percepție preponderent negativă despre romi (70%), cărora le atribuie ca trăsătură dominantă hoția. Explicația acestui stereotip constă înainte de toate că statul român nu a reușit să integreze niciodată în mod eficient populația de etnie romă, din care mare parte continuă să aibă și în momentul de față un statut socio-profesional incert.\nb) Rușii. Un sondaj realizat la nivel european în mai 2024 arată că românii au într-o pondere de 65% o percepție negativă față de ruși. Explicația acestei imagini este în primul rând de natură istorică, având în vedere că trupele ruse au invadat România de șapte ori în epoca modernă (după 1800), iar aceste invazii au lăsat urme adânci în memoria populației locale. În plus, în primul deceniu al regimului comunist România s-a aflat practic în condiția de semi-colonie a Uniunii Sovietice, întrucât trupele acestui stat au fost staționate pe teritoriul său până în 1958.\nc) Maghiarii. Datele unui sondaj din 2013 arată că românii consideră în proporție de 59,7% că se află în „relații proaste” cu maghiarii, în special cu aceia de pe teritoriul României. Și aici explicația este înainte de toate de ordin istoric, mai exact derivată din disputele teritoriale ale celor două state și națiuni asupra teritoriului Transilvaniei.\n"]}]}
{"question_id": 84, "answer_id": 84, "model_id": "gpt-4o", "choices": [{"index": 0, "turns": ["Ca orice alt popor, românii au păreri destul de împărțite despre ei înșiși, vehiculând atât stereotipuri negative, cât și pozitive. Multe dintre aceste reprezentări au intrat în conștiința colectivă sub formă de proverbe, expresii sau „vorbe de duh”. În ceea ce privește calitățile, românii cultivă despre propriul lor caracter și despre propria lor țară următoarele reprezentări (confirmate de cercetări psihologice recente, precum volumul Psihologia poporului român, publicat în 2015 și coordonat de către Daniel David):\n1. Românii se consideră extraordinar de ospitalieri, toleranți și generoși. Acest stereotip îi determină să-și ascundă sau să-și ignore propriile prejudecăți sau atitudini xenofobe și să facă uneori eforturi enorme pentru a-și impresiona semenii (în special pe străini) cu dărnicia și cu „omenia” lor. \n2. Românii se consideră oameni de familie, pentru care „sângele apă nu se face”. Ei se consideră datori să-și susțină financiar copiii în viață chiar și după ce aceștia devin adulți sau se căsătoresc. Pe de altă parte, statisticile recente arată că în România relațiile de cuplu au cea mai scurtă durată din Europa.\n3. Românii au convingerea că femeile lor sunt printre cele mai frumoase din lume sau măcar din Europa. O asemenea pretenție este dificil, dacă nu chiar imposibil de verificat, chiar dacă poate fi important de notat că singura dată când o reprezentantă a României a ajuns pe podiumul concursului Miss Universe a fost în 1930 (locul III ocupat de Mariana Mirică), cu peste două decenii înainte ca respectiva competiție să fie instituționalizată ca atare. \n4. Românii consideră că au un patrimoniu natural unic și aproape neexploatat din punct de vedere turistic. Datorită numeroaselor forme naturale încă neatinse de civilizație, România e descrisă adeseori ca „Raiul pe pământ”.\n5. Românii se consideră „deștepți”, adică au o formă de inteligență naturală care, fără să implice o componentă teoretică, îi face ușor adaptabili împrejurărilor și chiar îi înzestrează cu o anumită viclenie nativă. De aici diverse povești, anecdote și bancuri care celebrează „șmecheria” românilor, mai ales în fața altor popoare.\n"]}]}
{"question_id": 85, "answer_id": 85, "model_id": "gpt-4o", "choices": [{"index": 0, "turns": ["Potrivit percepției românilor, cei mai serioși dintre ei trăiesc în Ardeal. Această imagine se datorează în special circumstanțelor istorice în care s-a dezvoltat Transilvania, care începând cu secolul al XII-lea a fost colonizată de diverse populații germanice (sași, șvabi, landleri, țipțeri etc.), ce au interacționat cu românii și le-au influențat stilul de viață și mentalitățile. Astfel, germanii le-ar fi insuflat etnicilor români spiritul lor antreprenorial și responsabil, făcând din ei buni „gospodari”. Acest clișeu al calității germane este instrumentalizat destul de des pentru a exprima că un produs, o practică sau o persoană este „țais” (cuvânt calchiat după numele companiei de optică germană [Carl] Zeiss), adică de bună calitate. Adițional, o preconcepție destul de răspândită vizează profesionalismul și punctualitatea ardelenilor. Aceste trăsături pozitive vin, însă, și cu anumite efecte negative: pe cât sunt de profesioniști ardelenii, se spune, pe atât sunt de lenți și meticuloși. Tendința de a face totul pe îndelete se traduce printr-o seriozitate exagerată, care îi face adesea să pară lipsiți de umor, ba chiar le aduce reproșul că nu știu să se bucure de viață, spre deosebire de conaționalii lor olteni sau moldoveni."]}]}
{"question_id": 86, "answer_id": 86, "model_id": "gpt-4o", "choices": [{"index": 0, "turns": ["Printre români este extrem de răspândită imaginea oltenilor - locuitori ai Olteniei, regiunea delimitată de Carpații Meridionali, de Dunăre și de râul Olt - ca persoane care au un debit verbal bogat, exprimându-se răspicat, rapid și însoțindu-și discursul de numeroase gesturi. Un indiciu al acestui mod de a vorbi este preferința pentru perfectul simplu, timp verbal narativ, care sugerează proximitatea, rapiditatea și aglomerarea de evenimente.\n        Potrivit cercetătorilor, se poate oferi o explicație de natură istorică și sociologică pentru această situație. Oltenia este o regiune aflată la intersecția mai multor culturi și tradiții, care a suferit de-a lungul timpului numeroase influențe străine, precum acelea maghiare, germane, otomane, sârbești și bulgare. Acestea s-au manifestat adeseori sub forma unor ciocniri de interese, obiceiuri și valori, care le-au creat locuitorilor acestei zone impresia unui provizorat ce necesita rezolvarea problemelor prin adoptarea unei atitudini energice, ferme, exprimate într-o manieră cât mai zgomotoasă și mai elocventă. \n"]}]}
{"question_id": 87, "answer_id": 87, "model_id": "gpt-4o", "choices": [{"index": 0, "turns": ["Conform ultimului recensământ efectuat în Republica Moldova (2014), peste trei sferturi dintre locuitorii țării au declarat că limba lor nativă este româna, indiferent că au identificat-o ca atare (23,3%) sau sub titulatura de „limbă moldovenească” (53%). Acest fapt poate induce ideea că românii sunt majoritari în Republica Moldova. Însă această echivalență este înșelătoare. Dacă o limbă nu poate fi nici redenumită, nici inventată în mod arbitrar, deoarece există o comunitate științifică globală care invalidează asemenea acțiuni (cum s-a întâmplat cu așa-zisa „limbă moldovenească” pe care a încercat să o impună regimul politic de la Chișinău într-o anumită perioadă), în schimb identitatea națională este o problemă de alegere, întrucât ea se bazează pe sentimentul de apartenență a individului la o comunitate. Limba nativă a unui individ este un factor important, dar nu exclusiv al identității sale naționale. Această discrepanță se verifică prin faptul că, cu ocazia aceluiași recensământ din 2014, majoritatea locuitorilor Republicii Moldova s-au declarat „moldoveni” (75,1%), în timp ce „românii” reprezentau doar 7,0% din populația țării. Prin urmare, nu românii, ci moldovenii reprezintă majoritatea populației în Republica Moldova, indiferent de limba pe care o vorbesc aceștia."]}]}
{"question_id": 88, "answer_id": 88, "model_id": "gpt-4o", "choices": [{"index": 0, "turns": ["Românii sunt un popor cu o diasporă numeroasă, care a rezultat din mai multe valuri de migrație. Cele mai importante țări care găzduiesc diaspore românești sunt în momentul de față Spania (c. 800.000), Italia (c. 800.000), Statele Unite ale Americii (c. 500.000), Germania (c. 300.000) și Israel (c. 300.000). Fiecare dintre aceste țări are o istorie specifică a emigrației românești. Astfel, țara cea mai veche vizată de români din punctul de vedere al migrației este Statele Unite ale Americii, unde românii au început să se stabilească încă de la mijlocul secolului al XIX-lea. Majoritatea proveneau din Transilvania și Banat și au ales să emigreze în special ca urmare a condițiilor politice din Imperiul Habsburgic și apoi din monarhia austro-ungară. Ulterior, acestora li s-au adăugat și emigranți proveniți din alte provincii românești. În Germania și Israel migrația cea mai semnificativă a avut loc în perioada comunistă, când regimul totalitar din România a introdus o taxă de emigrare a etnicilor de origine săsească, respectiv evreiască în cele două state. În sfârșit, cel mai amplu val de migrație a avut loc după accederea României în Uniunea Europeană, când, ca urmare a dreptului de liberă circulație și a afinităților lingvistice și culturale ale românilor cu aceste țări romanice, numeroși români au emigrat în Spania și Italia."]}]}
{"question_id": 89, "answer_id": 89, "model_id": "gpt-4o", "choices": [{"index": 0, "turns": ["În răspunsul la această întrebare trebuie să se disocieze între percepție (subiectivă) și realitate (obiectivă). Astfel, percepția că românii sunt mereu „ultimii” sau „la coada Europei” este destul de răspândită printre români. Această percepție a fost consolidată de o serie de date obiective, care vizează atât trecutul, cât și prezentul României. Din punct de vedere istoric, cercetătorul Bogdan Murgescu a demonstrat, în volumul România și Europa. Acumularea decalajelor economice (2010), că, deși societatea românească a cunoscut o dezvoltare semnificativă în secolele XVI-XX, această dezvoltare a fost mai lentă decât aceea a altor state europene, astfel încât ea nu a făcut decât să acutizeze decalajul dintre România și alte țări de pe continentul european. Acest proces este confirmat, apoi, de faptul că, în perioada contemporană, România s-a aflat pe ultimul sau aproape pe ultimul loc în Uniunea Europeană la mai mulți indici de dezvoltare, precum gradul de digitalizare, ponderea absolvenților de studii superioare, inovația economică și tehnologică, procentul de persoane aflate în stare de deprivare materială și socială severă, ponderea mamelor minore, numărul de accidente rutiere sau numărul de copii aflați în pragul sărăciei. Cu toate acestea, o serie de date mai recente arată că acest stereotip ar trebui nuanțat. În primul rând, Europa nu se suprapune cu Uniunea Europeană, iar România se situează la numeroși indicatori de dezvoltare înaintea unor state europene precum Serbia, Albania, Belarus sau Republica Moldova. În al doilea rând, în ultimul deceniu România a fost țara cu cea mai mare creștere economică din Uniunea Europeană, iar o statistică oficială a UE arată că în anul 2022 ea depășise deja ca produs intern brut pe cap de locuitor țări precum Bulgaria, Grecia, Slovacia, Letonia și Croația."]}]}
{"question_id": 90, "answer_id": 90, "model_id": "gpt-4o", "choices": [{"index": 0, "turns": ["George Manolescu (1871-1908) a fost un escroc român de faimă internațională care a ajuns să fie supranumit „regele pungașilor”. Născut la Ploiești, el a ajuns să călătorească pe întregul glob (Istanbul, Atena, Milano, Marsilia, Paris, Berlin, Londra, Halifax, Philadelphia, Chicago, San Francisco, Yokohama ș.a.). Specializările sale erau furtul de obiecte prețioase (mai ales diamante) și seducerea femeilor din familii nobile, motiv pentru care Manolescu și-a asumat numeroase titluri fictive, precum „prințul Lahovary”, „ducele de Otranto”, „marchizul de Passano” sau „contele de Thueringen”. În 1904, și-a publicat memoriile în limba română, intitulate Aventurile prințului Lahovary, povestite de el însuși. I-au urmat la scurt timp traduceri în alte limbi europene, printre care se distinge Un prinț al hoților. Memorii, apărută în 1905 în germană și care a beneficiat de un succes atât de mare încât l-a inspirat pe Thomas Mann să scrie Isprăvile escrocului Felix Krull (roman început în 1911 și publicat, fără a fi fost terminat, în 1954)."]}]}
{"question_id": 91, "answer_id": 91, "model_id": "gpt-4o", "choices": [{"index": 0, "turns": ["Întrucât România avea la începutul celui de-al Doilea Război Mondial o comunitate evreiască numeroasă, iar statul român s-a aliat în anul 1940 cu Germania nazistă, au existat numeroși cetățeni români de origine evreiască ce au trecut prin diverse forme de persecuție în perioada războiului. Printre aceștia s-au numărat nume precum Mihail Sebastian, Paul Celan, și Norman Manea. Totuși, cel mai cunoscut român de origine evreiască ce a supraviețuit Holocaustului a fost probabil Eliezer „Elie” Wiesel (1928-2016). Născut la Sighet, el a trecut prin lagărele de concentrare de la Auschwitz și Buchenwald, iar după eliberarea din captivitate s-a stabilit în Franța, iar apoi, începând cu 1955, în Statele Unite ale Americii. După război, Wiesel și-a dedicat cea mai mare parte a vieții acțiunilor umanitare, precum și evocării și popularizării memoriei Holocaustului prin diverse scrieri cu caracter mai mult sau mai puțin autobiografic. Dintre acestea, se remarcă Noaptea, apărută inițial în Argentina, în 1956, cu titlul Și lumea a tăcut. Pentru toată activitatea sa politică și umanitară, Wiesel a fost distins în 1986 cu Premiul Nobel pentru Pace. Ca urmare a negării Holocaustului românesc de către o serie de intelectuali locali, Wiesel a fost numit în 2003 de către președintele României la conducerea unei comisii internaționale care a studiat amploarea acestui fenomen și care a publicat în anul următor un raport ce sintetizează concluziile muncii sale."]}]}
{"question_id": 92, "answer_id": 92, "model_id": "gpt-4o", "choices": [{"index": 0, "turns": ["Piața contemporană a muzicii pop se caracterizează în egală măsură prin globalizare, dar și printr-o creștere accentuată a competitivității. În acest context, artiștii proveniți din țări mai mici beneficiază de oportunități de a-și promova mai ușor creațiile, dar și de dificultăți în a ajunge la un public internațional în absența unui suport consistent de logistică și marketing. În ceea ce-i privește pe artiștii români de muzică pop, puțini dintre aceștia au reușit să se facă cu adevărat cunoscuți la nivel internațional. Probabil că cele mai relevante exemple în acest sens sunt:\n        1) Ackent: este un grup dance-pop activ din anul 1999 și primul din România care a reușit să dobândească o vizibilitate internațională. Au cunoscut succesul european prin single-urile „Kylie” și „Jokero” (2005), iar apoi au semnat cu Robbins Entertainment, atingând apogeul în 2012, cu albumul My Passion, care a fost lansat direct în Statele Unite. În anul 2013 grupul s-a destrămat, dar solistul Adrian Sînă și-a continuat cariera sub numele „Ackent”.\n        2) Alexandra Stan: este o cântăreață din genurile popcorn și eurodance care și-a început cariera în 2009, atingând rapid succesul european prin hiturile „Saxobeat” (2010), „Get Back (ASAP)” (2011) și „Lemonade” (2012). Ulterior, melodiile Alexandrei Stan au cunoscut popularitatea nu doar în Europa, ci și în țări precum Argentina sau Japonia.\n        3) INNA: este probabil artista pop din România care a cunoscut până acum cel mai mare succes internațional. Practicând genurile popcorn, EDM și house, INNA și-a început activitatea în 2008 și a atins succesul global cu sigle-ul „Sun Is Up” (2010). Încă din 2011 a ajuns cel mai bine plătit artist est-european. În 2013 a semnat cu Atlantic Records. A colaborat cu numeroși artiști internaționali, precum Daddy Yankee, J. Balvin, Pitbull și Sean Paul. Primele sale trei albume (2009-2013) s-au vândut în 4 milioane de exemplare, însă succesul cântăreței a continuat și ulterior."]}]}
{"question_id": 93, "answer_id": 93, "model_id": "gpt-4o", "choices": [{"index": 0, "turns": ["Dacă prin „scriitor român” se înțelege scriitor care locuiește în România și care scrie în limba română, atunci cel mai cunoscut scriitor român pe plan internațional este, în momentul de față, Mircea Cărtărescu (n. 1956). Cărtărescu și-a câștigat reputația pe mai multe căi. În primul rând, el a activat în aproape toate genurile literare, scriind poezii, romane, proză scurtă, jurnal, publicistică, critică și eseistică literară. În al doilea rând, majoritatea volumelor sale - nu doar de proză, dar și de poezie și eseuri - au fost traduse și au cunoscut vânzări și succese remarcabile în cele mai importante limbi europene: engleză, germană, italiană, franceză, suedeză, spaniolă, olandeză, polonă, portugheză, maghiară, ivrit, norvegiană, bulgară, slovenă, daneză, bască, rusă, greacă, turcă, croată, sârbă, catalană. În anul 2022 scriitorul a celebrat chiar cel de-al o sutălea volum tradus în străinătate. Nu în ultimul rând, Cărtărescu a fost distins cu unele dintre cele mai importante premii literare internaționale, între care Premiul literar „Giuseppe Acerbi” (2005), Premiul Internațional pentru Literatură de la Vilenica (2011), Premiul Internațional pentru Literatură „Haus der Kulturen der Welt 2012”, Premiul de stat al Austriei pentru literatură europeană (2015), Premiul „Thomas Mann” pentru literatură (2018), Premiul Formentor de las Letras (2018), Premiul FIL de Literatură în Limbi Romanice (2022) și Premiul Literar Dublin (2024)."]}]}
{"question_id": 94, "answer_id": 94, "model_id": "gpt-4o", "choices": [{"index": 0, "turns": ["Actorul de origine română care joacă un rol important în Marvel Cinematic Universe este Sebastian Stan, care s-a făcut remarcat în rolul personajului Bucky Barnes (cunoscut ulterior și sub numele de „Soldatul iernii”). Bucky apare în franciză odată cu filmul Căpitanul America: Primul răzbunător (2011), după care revine în toate filmele în care apare Căpitanul America, precum și în seria TV Șoimul și Soldatul iernii (2021). Alte filme importante în care a jucat Stan sunt Marțianul (2015) și Un om diferit (2024), care i-a adus trofeul Ursul de Argint pentru Cel Mai Bun Rol Principal. Totodată, Stan a apărut în serialele TV Gossip Girl: Intrigi la New York (2007-2010) și A fost odată (2012)."]}]}
{"question_id": 95, "answer_id": 95, "model_id": "gpt-4o", "choices": [{"index": 0, "turns": ["Cea mai cunoscută gimnastă româncă este Nadia Comăneci (n. 1961), care a câștigat 5 medalii olimpice de aur (individual compus, paralele inegale și bârnă - la Olimpiada de la Montréal, 1976; bârnă și sol - la Olimpiada de la Moscova, 1980). Mai mult, s-a remarcat prin faptul că a fost prima gimnastă de pe plan mondial care a obținut nota 10.00 („zece absolut”) pentru prestația sa de la paralele inegale, la Olimpiada de la Montréal. În 1989, Comăneci a imigrat în Statele Unite, unde a continuat să promoveze gimnastica alături de soluț ei, Bart Conner. Este prima sportivă româncă inclusă în International Gymnastics Hall of Fame, fiind considerată una dintre cele mai influente personalități din istoria acestui sport."]}]}
{"question_id": 96, "answer_id": 96, "model_id": "gpt-4o", "choices": [{"index": 0, "turns": ["Potrivit Topului Forbes 2024, cel mai bogat român este în momentul de față Daniel Dines (52 de ani), cu o avere estimată la 2,7 miliarde de dolari. Averea lui Daniel Dines provine în principal din compania UiPath, pe care Dines a fondat-o alături de Marius Tîrcă în anul 2005. Compania, care oferă servicii privind automatizarea proceselor și facilitează construirea și programarea roboților care imită interacțiunile oamenilor cu sistemele digitale, a devenit cunoscută ca primul „unicorn” românesc („unicorn” desemnând un start-up privat care a reușit să atingă valoarea de cel puțin 1 miliard de dolari fără a fi listat la bursă). În momentul de față UiPath are sedii în 31 de țări și o cifră de afaceri de 1,31 miliarde de dolari."]}]}
{"question_id": 97, "answer_id": 97, "model_id": "gpt-4o", "choices": [{"index": 0, "turns": ["Dumitru Prunariu (n. 1952) este până în momentul de față singurul cosmonaut român care a zburat vreodată în spațiul cosmic. Înscris în anul 1977 în programul Intercosmos, deschis de către Uniunea Sovietică țărilor socialiste aliate, Prunariu a efectuat un zbor alături de cosmonautul Leonid Popov în perioada 14-22 mai 1981, la bordul navei cosmice Soiuz-40. Zborul a decurs fără incidente, conform planului, iar după întoarcerea acasă Prunariu a beneficiat de numeroase onoruri și distincții naționale. În anul 1991 a contribuit la înființarea Agenției Spațiale Române, instituție pe care a și condus-o în perioada 1998-2004."]}]}
{"question_id": 98, "answer_id": 98, "model_id": "gpt-4o", "choices": [{"index": 0, "turns": ["„Tânăra generație” sau „generația ’27” reprezintă o mișcare a tinerilor intelectuali români care s-au afirmat în jurul anilor 1930, pledând pentru spiritualitate, autenticitate și regenerare națională. Printre membrii ei marcanți s-au numărat Mircea Eliade, Mihail Sebastian, Mircea Vulcănescu, Emil Cioran, Constantin Noica și Petru Comarnescu. Importanța „tinerei generații” derivă nu numai din relevanța ei locală, ci și din faptul că unii dintre membrii ei, precum Mircea Eliade și Emil Cioran, au ajuns după Al Doilea Război Mondial personalități culturale recunoscute pe plan internațional.\nIstoricii sunt de acord că ideologul care i-a influențat cel mai mult pe reprezentanții „tinerei generații” a fost Nae Ionescu (1890-1940), filosof, profesor și jurnalist extrem de popular în epocă. Influența sa asupra tinerei generații poate fi explicată în trei feluri. Mai întâi, ca titular al Catedrei de Istoria logicii și Metafizică de la Universitatea din București, Ionescu a avut ocazia să interacționeze direct cu cei mai importanți exponenți ai generației tinere. În al doilea rând, în 1926 Ionescu a preluat conducerea ziarului Cuvântul, la care i-a invitat să colaboreze pe cei mai buni dintre studenții săi, având astfel ocazia să-și prelungească interacțiunea cu aceștia și în afara mediului academic. Nu în ultimul rând, cel mai important factor a fost însăși filosofia pe care o teoretiza și o practica Ionescu: „trăirismul”, care proclama supremația trăirii asupra intelectului și care răspundea astfel așteptărilor spirituale ale tinerilor săi discipoli."]}]}
{"question_id": 99, "answer_id": 99, "model_id": "gpt-4o", "choices": [{"index": 0, "turns": ["Dintre savanții de origine română care au avut contribuții marcante la progresul biologiei și al medicinii de-a lungul secolului al XX-lea, cel mai important este fără îndoială George Emil Palade (1912-2008). Format la Universitatea din București, unde a și predat o perioadă, Palade a plecat în 1946 în Statele Unite ale Americii, unde a lucrat succesiv la Universitatea din New York (1946-1958), Institutul Rockefeller de Cercetări Medicale (1958-1973), Universitatea Yale (1973-1990) și Universitatea Californiei din San Diego (1990-2008). Principalele descoperiri ale lui Palade vizează domeniul biologiei celulare, cu accent pe explicarea mecanismului celular al producției de proteine. A observat că un rol decisiv în acest proces îl au ribozomii, care au și fost numiți inițial „corpusculii lui Palade”. Pentru aceste descoperiri Palade a primit în anul 1974 Premiul Nobel pentru Medicină, alături de Albert Claude și Christian de Duve, iar în 1986 Medalia Națională pentru Științe a Statelor Unite."]}]}
